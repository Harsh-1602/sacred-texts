 iṣe tvorje tvā
 vāyava sthopāyava stha
 devo vaḥ savitā prārpayatu śreṣṭhatamāya karmaṇe |
 ā pyāyadhvam aghniyā devabhāgam ūrjasvatīḥ payasvatīḥ prajāvatīr anamīvā ayakṣamās |
 mā va stena īśata māghaśam̐sas |
 rudrasya hetiḥ pari vo vṛṇaktu
 dhruvā asmin gopatau syāta bahvīs |
 yajamānasya paśūn pāhi //
 yajñasya ghoṣad asi
 pratyuṣṭam̐ rakṣaḥ pratyuṣṭā arātayaḥ
 preyam agād dhiṣaṇā barhir acha manunā kṛtā svadhayā vitaṣṭā / ta ā vahanti kavayaḥ purastād devebhyo juṣṭam iha barhir āsade //
 devānām pariṣūtam asi
 varṣavṛddham asi
 devabarhir mā tvānvaṅ mā tiryak
 parva te rādhyāsam
 ā chettā te mā riṣam |
 devabarhiḥ śatavalśaṃ vi roha sahasravalśāḥ // vi vayam̐ ruhema
 pṛthivyāḥ sampṛcaḥ pāhi
 susambhṛtā tvā sam bharāmi
 adityai rāsnāsīndrāṇyai saṃnahanam
 pūṣā te granthiṃ grathnātu sa te māsthāt |
 indrasya tvā bāhubhyām ud yache bṛhaspater mūrdhnā harāmi
 urv antarikṣam anv ihi
 devaṃgamam asi //
 śundhadhvaṃ daivyāya karmaṇe devayajyāyai
 mātariśvano gharmo 'si
 dyaur asi pṛthivy asi
 viśvadhāyā asi parameṇa dhāmnā
 dṛm̐hasva mā hvās |
 vasūnām̐ pavitram asi śatadhāraṃ {F vasūnāṃ pavitram}{W vasūnām}{ASS vasūnāṃ pavitram}{BI vasūnāṃ pavitram}{GOLS vasūnāṃ pavitram} asi sahasradhāram |
 huta stoko huto drapsas |
 agnaye bṛhate nākāya / svāhā dyāvāpṛthivībhyām |
 sā viśvāyuḥ sā viśvavyacāḥ sā viśvakarmā
 sam pṛcyadhvam ṛtāvarīr ūrmiṇīr madhumattamā mandrā dhanasya sātaye
 somena tvā tanacmīndrāya dadhi
 viṣṇo havyam̐ rakṣasva //
 karmaṇe vāṃ devebhyaḥ śakeyam |
 veṣāya tvā
 pratyuṣṭam̐ rakṣaḥ pratyuṣṭā arātayas |
 dhūr asi
 {F dhūrva dhūrvantaṃ}{W }{ASS dhūrva dhūrvantaṃ}{BI dhūrva dhūrvantaṃ}{GOLS dhūrva dhūrvantaṃ} dhūrva taṃ yo 'smān dhūrvati taṃ dhūrva yaṃ vayaṃ dhūrvāmas
 tvaṃ devānāṃ asi sasnitamam papritamaṃ juṣṭatamaṃ vahnitamaṃ devahūtamam
 ahrutam asi havirdhānam |
 dṛm̐hasva mā hvās |
 mitrasya tvā cakṣuṣā prekṣe
 mā bher mā saṃ vikthā mā tvā // him̐siṣam
 uru vātāya
 devasya tvā savituḥ prasave 'śvinor bāhubhyām pūṣṇo hastābhyām agnaye juṣṭaṃ nir vapāmy agnīṣomābhyām
 idaṃ devānām idam u naḥ saha
 sphātyai tvā nārātyai
 suvar abhi vi khyeṣaṃ vaiśvānaraṃ jyotis |
 dṛm̐hantāṃ duryā dyāvāpṛthivyos |
 urv antarikṣam anv ihi |
 adityās tvopasthe sādayāmi |
 agne havyam̐ rakṣasva //
 devo vaḥ savitot punātv achidreṇa pavitreṇa vasoḥ sūryasya raśmibhis |
 āpo devīr agrepuvo agreguvo 'gra imaṃ yajñaṃ nayatāgre yajñapatiṃ dhatta
 yuṣmān indro 'vṛṇīta vṛtratūrye yūyam indram avṛṇīḍhvaṃ vṛtratūrye
 prokṣitā stha |
 agnaye vo juṣṭam prokṣāmy agnīṣomābhyām |
 śundhadhvaṃ daivyāya karmaṇe devayajyāyai |
 avadhūtam̐ rakṣo 'vadhūtā arātayas |
 adityās tvag asi prati tvā // pṛthivī vettu |
 adhiṣavaṇam asi vānaspatyam prati tvādityās tvag vettu |
 agnes tanūr asi vāco visarjanam
 devavītaye tvā gṛhṇāmi |
 adrir asi vānaspatyaḥ
 sa idaṃ devebhyo havyam̐ suśami śamiṣva |
 iṣam ā vadorjam ā vada
 dyumad vadata
 vayam̐ saṃghātaṃ jeṣma
 varṣavṛddham asi
 prati tvā varṣavṛddhaṃ vettu
 parāpūtam̐ rakṣaḥ parāpūtā arātayas |
 rakṣasām bhāgo 'si
 vāyur vo vi vinaktu
 devo vaḥ savitā hiraṇyapāṇiḥ prati gṛhṇātu //
 avadhūtam̐ rakṣo 'vadhūtā arātayas |
 adityās tvag asi prati tvā pṛthivī vettu
 diva skambhanir asi prati tvādityās tvag vettu
 dhiṣaṇāsi parvatyā prati tvā diva skambhanir vettu
 dhiṣaṇāsi pārvateyī prati tvā parvatir vettu
 devasya tvā savituḥ prasave 'śvinor bāhubhyām pūṣṇo hastābhyām adhi vapāmi
 dhānyam asi dhinuhi devān
 prāṇāya tvāpānāya tvā vyānāya tvā
 dīrghām anu prasitim āyuṣe dhām |
 devo vaḥ savitā hiraṇyapāṇiḥ prati gṛhṇātu //
 dhṛṣṭir asi brahma yacha |
 apāgne 'gnim āmādaṃ jahi niṣ kravyādam̐ sedhā devayajaṃ vaha
 nirdagdham̐ rakṣo nirdagdhā arātayas |
 dhruvam asi prāthivīṃ dṛm̐hāyur dṛm̐ha prajāṃ dṛm̐ha sajātān asmai yajamānāya pary ūha
 dhartam asy antarikṣaṃ dṛm̐ha prāṇaṃ dṛm̐hāpāṇaṃ dṛm̐ha sajātān asmai yajamānāya pary ūha
 dharuṇam asi divaṃ dṛm̐ha cakṣuḥ // dṛm̐ha śrotraṃ dṛm̐ha sajātān asmai yajamānāya pary ūha
 dharmāsi diśo dṛm̐ha yoniṃ dṛm̐ha prajāṃ dṛm̐ha sajātān asmai yajamānāya pary ūha
 cita stha prajām asmai rayiṃ asmai sajātān asmai yajamānāya pary ūha
 bhṛgūṇām aṅgirasāṃ tapasā tapyadhvam |
 yāni gharme kapālāny upacinvanti vedhasaḥ / pūṣṇas tāny api vrata indravāyū vi muñcatām //
 saṃ vapāmi
 sam āpo adbhir agmata sam oṣadhayo rasena
 sam̐ revatīr jagatībhir madhumatīr madhumatībhiḥ sṛjyadhvam
 adbhyaḥ pari prajātā stha sam adbhiḥ pṛcyadhvam |
 janayatyai tvā saṃ yaumi |
 agnaye tvāgnīṣomābhyām
 makhasya śiro 'si
 gharmo 'si viśvāyus |
 uru prathasvoru te yajñapatiḥ prathatām |
 tvacaṃ gṛhṇīṣva |
 antaritam̐ rakṣo 'ntaritā arātayas |
 devas tvā savitā śrapayatu varṣaiṣṭhe adhi nāke |
 agnis te tanuvam māti dhāk |
 agne havyam̐ rakṣasva
 sam brahmaṇā pṛcyasva |
 ekatāya svāhā dvitāya svāhā tritāya svāhā //
 ā dade |
 indrasya bāhur asi dakṣiṇaḥ sahasrabhṛṣṭiḥ śatatejās |
 vāyur asi tigmatejāḥ
 pṛthivi devayajany oṣadhyās te mūlam mā him̐siṣam
 apahato 'raruḥ pṛthivyai
 vrajaṃ gacha gosthānam |
 varṣatu te dyaur
 badhāna deva savitaḥ paramasyām parāvati śatena pāśair yo 'smān dveṣṭi yaṃ ca vayaṃ dviṣmas tam ato mā mauk |
 apahato 'raruḥ pṛthivyai devayajanyai
 vrajam // gacha gosthānam |
 varṣatu te dyaur
 badhāna deva savitaḥ paramasyām parāvati śatena pāśair yo 'smān dveṣṭi yaṃ ca vayaṃ dviṣmas tam ato mā mauk |
 apahato 'raruḥ pṛthivyā adevayajanas |
 vrajaṃ gacha gosthānam |
 varṣatu te dyaus |
 badhāna deva savitaḥ paramasyām parāvati śatena pāśair yo 'smān dveṣṭi yaṃ ca vayaṃ dviṣmas tam ato mā // mauk |
 ararus te divaṃ mā skān
 vasavas tvā pari gṛhṇantu gāyatreṇa chandasā rudrās tvā pari gṛhṇantu traiṣṭubhena chandasādityās tvā pari gṛhṇantu jāgatena chandasā
 devasya savituḥ save karma kṛṇvanti vedhasas |
 ṛtam asy ṛtasadanam asy ṛtaśrīr asi
 dhā asi svadhā asi |
 urvī cāsi vasvī cāsi
 purā krūrasya visṛpo virapśinn udādāya pṛthivīṃ jīradānur yām airayañ candramasi svadhābhis tāṃ dhīrāso anudṛśya yajante //
 pratyuṣṭam̐ rakṣaḥ pratyuṣṭā arātayas |
 agner vas tejiṣṭhena tejasā niṣ ṭapāmi
 goṣṭham mā nir mṛkṣaṃ vājinaṃ tvā sapatnasaham̐ sam mārjmi
 vācam prāṇaṃ cakṣuḥ śrotram prajāṃ yonim mā nir mṛkṣam vājinīṃ tvā sapatnasāhīm̐ sam mārjmi |
 āśāsānā saumanasam prajām̐ saubhāgyaṃ tanūm / agner anuvratā bhūtvā saṃ nahye sukṛtāya kam |
 suprajasas tvā vayam̐ supatnīr upa // sedima / agne sapatnadambhanam adabdhāso adābhyam
 imaṃ vi ṣyāmi varuṇasya pāśaṃ yam abadhnīta savitā suketaḥ / dhātuś ca yonau sukṛtasya loke syonam me saha patyā karomi
 sam āyuṣā sam prajayā sam agne varcasā punaḥ / sam patnī patyāhaṃ gache sam ātmā tanuvā mama
 mahīnām payo 'sy oṣadhīnām̐ rasas tasya te 'kṣīyamāṇasya niḥ // vapāmi
 mahīnām payo 'sy oṣadhīnām̐ raso 'dabdhena tvā cakṣuṣāvekṣe suprajāstvāya
 tejo 'si tejo 'nu prehy agnis te tejo mā vi nait |
 agner jihvāsi subhūr devānām |
 dhāmnedhāmne devebhyo yajuṣeyajuṣe bhava
 śukram asi jyotir asi tejo 'si
 devo vaḥ savitot punātv achidreṇa pavitreṇa vasoḥ sūryasya raśmibhiḥ
 śukraṃ tvā śukrāyāṃ dhāmnedhāmne devebhyo yajuṣeyajuṣe gṛhṇāmi
 jyotis tvā jyotiṣy arcis tvārciṣi dhāmnedhāmne devebhyo yajuṣeyajuṣe gṛhṇāmi
 kṛṣṇo 'sy ākhareṣṭho 'gnaye tvā svāhā
 vedir asi barhiṣe tvā svāhā
 barhir asi srugbhyas tvā svāhā
 dive tvāntarikṣāya tvā pṛthivyai tvā
 svadhā pitṛbhya ūrg bhava barhiṣadbhyas |
 ūrjā pṛthivīṃ gachata
 viṣṇo stūpo 'si |
 ūrṇāmradasaṃ tvā stṝṇāmi svāsasthaṃ devebhyas |
 gandharvo 'si viśvāvasur viśvasmād īṣato yajamānasya paridhir iḍa īḍitas |
 indrasya bāhur asi // dakṣiṇo yajamānasya paridhir iḍa īḍitas |
 mitrāvaruṇau tvottarataḥ pari dhattāṃ dhruveṇa dharmaṇā yajamānasya paridhir iḍa īḍitaḥ
 sūryas tvā purastāt pātu kasyāś cid abhiśastyās |
 vītihotraṃ tvā kave dyumantam̐ sam idhīmahy agne bṛhantam adhvare
 viśo yantre sthas |
 vasūnām̐ rudrāṇām ādityānām̐ sadasi sīda
 juhūr upabhṛd dhruvāsi ghṛtācī nāmnā priyeṇa nāmnā priye sadasi sīda |
 etā asadant sukṛtasya loke
 tā viṣṇo pāhi
 pāhi yajñam pāhi yajñapatim pāhi māṃ yajñaniyam //
 bhuvanam asi vi prathasva |
 agne yaṣṭar idaṃ namaḥ /
 juhv ehy agnis tvā hvayati devayajyāyai |
 upabhṛd ehi devas tvā savitā hvayati devayajyāyai |
 agnāviṣṇū mā vām ava kramiṣam |
 vi jihāthām mā mā saṃ tāptam |
 lokam me lokakṛtau kṛṇutam |
 viṣṇo sthānam asi |
 ita indro akṣṇod vīryāṇi
 samārabhyordhvo adhvaro divispṛśam
 ahruto yajño yajñapates |
 indrāvānt svāhā
 bṛhad bhāḥ
 pāhi māgne duścaritād ā mā sucarite bhaja
 makhasya śiro 'si saṃ jyotiṣā jyotir aṅktām //
 vājasya mā prasavenodgrābheṇod agrabhīt / athā sapatnām̐ indro me nigrābheṇādharām̐ akaḥ //
 udgrābhaṃ ca nigrābhaṃ ca brahma devā avīvṛdhan / athā sapatnān indrāgnī me viṣūcīnān vyasyatām //
 vasubhyas tvā rudrebhyas tvādityebhyas tvā |
 aktam̐ rihāṇā viyantu vayaḥ
 prajāṃ yonim mā nir mṛkṣam
 ā pyāyantām āpa oṣadhayas |
 marutām pṛṣataya stha
 divam // gacha tato no vṛṣṭim eraya |
 āyuṣpā agne 'sy āyur me pāhi
 cakṣuṣpā agne 'si cakṣur me pāhi
 dhruvāsi
 yam paridhim paryadhatthā agne deva paṇibhir vīyamāṇas taṃ ta etam anu joṣam bharāmi ned eṣa tvad apacetayātai
 yajñasya pātha upa sam itam |
 sam̐srāvabhāgā stheṣā bṛhantaḥ prastareṣṭhā barhiṣadaś ca // devā imāṃ vācam abhi viśve gṛṇanta āsadyāsmin barhiṣi mādayadhvam
 agner vām apannagṛhasya sadasi sādayāmi
 sumnāya sumninī sumne mā dhattam |
 dhuri dhuryau pātam
 agne 'dabdhāyo 'śītatano pāhi mādya divaḥ pāhi prasityai pāhi duriṣṭyai pāhi duradmanyai pāhi duścaritāt |
 aviṣaṃ naḥ pituṃ kṛṇu suṣadā yonim̐ svāhā
 devā gātuvido gātuṃ vittvā gātum ita
 manasas pata imaṃ no deva deveṣu yajñam̐ svāhā vāci svāhā vāte dhāḥ //
 ubhā vām indrāgnī āhuvadhyā ubhā rādhasaḥ saha mādayadhyai / ubhā dātārāv iṣām̐ rayīṇām ubhā vājasya sātaye huve vām //
 aśravam̐ hi bhūridāvattarā vāṃ vijāmātur uta vā ghā syālāt / athā somasya prayatī yuvabhyām indrāgnī stomaṃ janayāmi navyam //
 indrāgnī navatim puro dāsapatnīr adhūnutam / sākam ekena karmaṇā //
 śuciṃ nu stomaṃ navajātaṃ adyendrāgnī vṛtrahaṇā juṣethām // ubhā hi vām̐ suhavā johavīmi tā vājam̐ sadya uśate dheṣṭhā //
 vayam u tvā pathas pate rathaṃ na vājasātaye / dhiye pūṣann ayujmahi //
 pathaspathaḥ paripatiṃ vacasyā kāmena kṛto abhy ānaḍ arkam / sa no rāsac churudhaś candrāgrā dhiyaṃ dhiyam̐ sīṣadhāti pra pūṣā //
 kṣetrasya patinā vayaṃ hitenava jayāmasi / gām aśvam poṣayitnv ā sa naḥ // mṛḍātīdṛśe //
 kṣetrasya pate madhumantam ūrmiṃ dhenur iva payo asmāsu dhukṣva / madhuścutaṃ ghṛtam iva supūtam ṛtasya naḥ patayo mṛḍayantu //
 agne naya supathā rāye asmān viśvāni deva vayunāni vidvān / yuyodhy asmaj juhurāṇam eno bhūyiṣṭhāṃ te namauktiṃ vidhema //
 ā devānām api panthām aganma yac chaknavāma tad anu pravoḍhum / agnir vidvānt sa yajāt // sed u hotā so adhvarānt sa ṛtūn kalpayāti //
 yad vāhiṣṭhaṃ tad agnaye bṛhad arca vibhāvaso / mahiṣīva tvad rayis tvad vājā ud īrate //
 agne tvam pārayā navyo asmānt svastibhir ati durgāṇi viśvā / pūś ca pṛthvī bahulā na urvī bhavā tokāya tanayāya śaṃ yoḥ //
 tvam agne vratapā asi deva ā martyeṣv ā / tvaṃ yajñeṣv īḍyaḥ //
 yad vo vayam pramināma vratāni viduṣāṃ devā aviduṣṭarāsaḥ / agniṣ ṭad viśvam ā pṛṇāti vidvān yebhir devāṃ ṛtubhiḥ kalpayāti //
 āpa undantu jīvase dīrghāyutvāya varcase |
 oṣadhe trāyasvainam |
 svadhite mainam̐ him̐sīs |
 devaśrūr etāni pra vape
 svasty uttarāṇy aśīya |
 āpo asmān mātaraḥ śundhantu ghṛtena no ghṛtapuvaḥ punantu / viśvam asmat pra vahantu ripram ud ābhyaḥ śucir ā pūta emi
 somasya tanūr asi tanuvam me pāhi
 mahīnām payo 'si varcodhā asi varcaḥ // mayi dhehi
 vṛtrasya kanīnikāsi cakṣuṣpā asi cakṣur me pāhi
 citpatis tvā punātu vākpatis tvā punātu devas tvā savitā punātv achidreṇa pavitreṇa vasoḥ sūryasya raśmibhis
 tasya te pavitrapate pavitreṇa yasmai kam pune tac chakeyam
 ā vo devāsa īmahe satyadharmāṇo adhvare yad vo devāsa āgure yajñiyāso havāmahe |
 indrāgnī dyāvāpṛthivī āpa oṣadhīs
 tvaṃ dīkṣāṇām adhipatir asīha mā santam pāhi //
 ākūtyai prayuje 'ganaye svāhā medhāyai manase 'gnaye svāhā dīkṣāyai tapase 'gnaye svāhā sarasvatyai pūṣṇe 'gnaye svāhā |
 āpo devīr bṛhatīr viśvaśambhuvo dyāvāpṛthivī urv antarikṣam bṛhaspatir no haviṣā vṛdhātu svāhā
 viśve devasya netur marto vṛṇīta sakhyaṃ / viśve rāya iṣudhyasi dyumnaṃ vṛṇīta puṣyase svāhā |
 ṛksāmayoḥ śilpe sthas te vām ā rabhe te mā // pātam āsya yajñasyodṛcas |
 imāṃ dhiyam̐ śikṣamāṇasya deva kratuṃ dakṣaṃ varuṇa sam̐ śiśādhi / yayāti viśvā duritā tarema sutarmāṇam adhi nāvam̐ ruhema |
 ūrg asy āṅgirasy ūrṇamradā ūrjam me yacha pāhi mā {F mā mā}{W mā}{AnSS mā mā}{BI mā mā}{GOLS mā mā} him̐sīs |
 viṣṇoḥ śarmāsi śarma yajamānasya śarma me yacha
 nakṣatrāṇām mātīkāśāt pāhi |
 indrasya yonir asi // mā mā him̐sīḥ
 kṛṣyai tvā susasyāyai
 supippalābhyas tvauṣadhībhyaḥ
 sūpasthā devo vanaspatir ūrdhvo mā pāhy odṛcaḥ
 svāhā yajñam manasā svāhā dyāvāpṛthivībhyām̐ svāhoror antarikṣāt svāhā yajñaṃ vātād ā rabhe //
 daivīṃ dhiyam manāmahe sumṛḍīkām abhiṣṭaye / varcodhāṃ yajñavāhasam̐ supārā no asad vaśe //
 ye devā manojātā manoyujaḥ sudakṣā dakṣapitāras te naḥ pāntu te no 'vantu tebhyo namas tebhyaḥ svāhā |
 agne tvam̐ su jāgṛhi vayam̐ su mandiṣīmahi / gopāya naḥ svastaye prabudhe naḥ punar dadaḥ //
 tvam agne vratapā asi deva ā martyeṣv ā tvaṃ // yajñeṣv īḍyaḥ //
 viśve devā abhi mām āvavṛtran pūṣā sanyā somo rādhasā devaḥ savitā vasor vasudāvā
 rāsveyat somā bhūyo bhara
 mā pṛṇan pūrtyā vi rādhi māham āyuṣā
 candram asi mama bhogāya bhava vastram asi mama bhogāya bhavosrāsi mama bhogāya bhava hayo 'si mama bhogāya bhava // chāgo 'si mama bhogāya bhava meṣo 'si mama bhogāya bhava
 vāyave tvā varuṇāya tvā nirṛtyai tvā rudrāya tvā
 devīr āpo apāṃ napād ya ūrmir haviṣya indriyāvān madintamas taṃ vo māva kramiṣam
 achinnaṃ tantum pṛthivyā anu geṣam
 bhadrād abhi śreyaḥ prehi
 bṛhaspatiḥ puraetā te astv athem ava sya vara ā pṛthivyā āre śatrūn kṛṇuhi sarvavīras |
 edam aganma devayajanam pṛthivyā viśve devā yad ajuṣanta pūrva ṛksāmābhyāṃ yajuṣā saṃtaranto rāyas poṣeṇa sam iṣā madema //
 iyaṃ te śukra tanūr idaṃ varcas tayā sam bhava bhrājaṃ gacha
 jūr asi dhṛtā manasā juṣṭā viṣṇave
 tasyās te satyasavasaḥ prasave vāco yantram aśīya svāhā
 śukram asy amṛtam asi vaiśvadevam̐ haviḥ
 sūryasya cakṣur āruham agner akṣṇaḥ kanīnikāṃ yad etaśebhir īyase bhrājamāno vipaścitā
 cid asi manāsi dhīr asi dakṣiṇā // asi yajñiyāsi kṣatriyāsy aditir asy ubhayataḥśīrṣṇī
 sā naḥ suprācī supratīcī sam bhava
 mitras tvā padi badhnātu
 pūṣādhvanaḥ pātu |
 indrāyādhyakṣāya |
 anu tvā mātā manyatām anu pitānu bhrātā sagarbhyo 'nu sakhā sayūthyaḥ
 sā devi devam achehīndrāya somam |
 rudras tvā vartayatu mitrasya pathā
 svasti somasakhā punar ehi saha rayyā //
 vasvy asi rudrāsy aditir asy ādityāsi śukrāsi candrāsi
 bṛhaspatis tvā sumne raṇvatu rudro vasubhir ā ciketu
 pṛthivyās tvā mūrdhann ā jigharmi devayajana iḍāyāḥ pade ghṛtavati svāhā
 parilikhitam̐ rakṣaḥ parilikhitā arātaya idam aham̐ rakṣaso grīvā api kṛntāmi
 yo 'smān dveṣṭi yaṃ ca vayaṃ dviṣma idam asya grīvāḥ // api kṛntāmi |
 asme rāyas tve rāyas tote rāyaḥ
 saṃ devi devyorvaśyā paśyasva
 tvaṣṭīmatī te sapeya suretā reto dadhānā vīraṃ videya tava saṃdṛśi
 māham̐ rāyas poṣeṇa vi yoṣam //
 am̐śunā te am̐śuḥ pṛcyatām paruṣā parur gandhas te kāmam avatu madāya raso acyuto 'mātyo 'si śukras te grahas |
 abhi tyaṃ devam̐ savitāram ūṇyoḥ kavikratum arcāmi satyasavasam̐ ratnadhām abhi priyam matim / ūrdhvā yasyāmatir bhā adidyutat savīmani hiraṇyapāṇir amimīta sukratuḥ kṛpā suvaḥ //
 prajābhyas tvā prāṇāya tvā vyānāya tvā prajās tvam anu prāṇihi prajās tvām anu prāṇantu //
 somaṃ te {F krīṇāmy}{W k ṝṇāmy}{GOLS krīṇāmy} ūrjasvantam payasvantaṃ vīryāvantam abhimātiṣāham̐ śukraṃ te śukreṇa krīṇāmi candraṃ candreṇāmṛtam amṛtena samyat te gos |
 asme candrāṇi
 tapasas tanūr asi prajāpater varṇas tasyās te sahasrapoṣam puṣyantyāś carameṇa paśunā krīṇāmi |
 asme te bandhur mayi te rāyaḥ śrayantām
 asme jyotiḥ somavikrayiṇi tamas |
 mitro na ehi sumitradhās |
 indrasyorum ā viśa dakṣiṇam uśann uśantam̐ syonaḥ syonam |
 svāna bhrājāṅghāre bambhāre hasta suhasta kṛśānav ete vaḥ somakrayaṇās tān rakṣadhvam mā vo dabhan //
 ud āyuṣā svāyuśod oṣadhīnām̐ rasenot parjanyasya śuṣmeṇod asthām amṛtām̐ anu /
 urv antarikṣam anv ihi |
 adityāḥ sado 'si |
 adityāḥ sada ā sīda |
 astabhnād dyām ṛṣabho antarikṣam amimīta varimāṇam pṛthivyā āsīdad viśvā bhuvanāni samrāḍ viśvet tāni varuṇasya vratāni //
 vaneṣu vy antarikṣaṃ tatāna vājam arvatsu payo aghniyāsu hṛtsu // kratuṃ varuṇo vikṣv agniṃ divi sūryam adadhāt somam adrau |
 ud u tyaṃ jātavedasaṃ devaṃ vahanti ketavaḥ / dṛśe viśvāya sūryam //
 usrāv etaṃ dhūrṣāhāv anaśrū avīrahaṇau brahmacodanau
 varuṇasya skambhanam asi
 varuṇasya skambhasarjanam asi
 pratyasto varuṇasya pāśaḥ //
 pra cyavasva bhuvas pate viśvāny abhi dhāmāni mā tvā pariparī vidan mā tvā paripanthino vidan mā tvā vṛkā aghāyavo mā gandharvo viśvāvasur ā daghat |
 śyeno bhūtvā parā pata yajamānasya no gṛhe devaiḥ sam̐skṛtaṃ yajamānasya svastyayany asi |
 api panthām agasmahi svastigām anehasaṃ yena viśvāḥ pari dviṣo vṛṇakti vindate vasu
 namo mitrasya varuṇasya cakṣase maho devāya tad ṛtam̐ saparyata dūredṛśe devajātāya ketave divas putrāya sūryāya śam̐sata //
 varuṇasya skambhanam asi
 varuṇasya skambhasarjanam asi |
 unmukto varuṇasya pāśaḥ //
 agner ātithyam asi viṣṇave tvā somasyātithyam asi viṣṇave tvātither ātithyam asi viṣṇave tvāgnaye tvā rāyaspoṣadāvne viṣṇave tvā śyenāya tvā somabhṛte viṣṇave tvā
 yā te dhāmāni haviṣā yajanti tā te viśvā paribhūr astu yajñam / gayasphānaḥ prataraṇaḥ suvīro 'vīrahā pra carā soma duryān //
 adityāḥ sado 'sy adityāḥ sada ā // sīda
 varuṇo 'si dhṛtavrato vāruṇam asi
 śamyor devānām̐ sakhyān mā devānām apasaś chitsmahi |
 āpataye tvā {F gṛhṇāmi}{W gṛhṇāmi}{GOLS gṛhṇāmi} paripataye tvā {F gṛhṇāmi}{W gṛhṇāmi}{GOLS gṛhṇāmi} tanūnaptre {F tvā gṛhṇāmi}{W tvā gṛhṇāmi}{GOLS gṛhṇāmi} śākvarāya tvā {F gṛhṇāmi}{W gṛhṇāmi}{GOLS gṛhṇāmi} śakmann ojiṣṭhāya tvā gṛhṇāmi |
 anādhṛṣṭam asy anādhṛṣyaṃ devānām ojo 'bhiṣastipā anabhiśastenyam
 anu me dīkṣāṃ dīkṣāpatir manyatām anu tapas tapaspatir añjasā satyam upa geṣam̐ suvite mā dhāḥ //
 am̐śuram̐śus te deva somā pyāyatām indrāyaikadhanavida ā tubhyam indraḥ pyāyatām ā tvam indrāya pyāyasva |
 ā pyāyaya sakhīnt sanyā medhayā svasti te deva soma sutyām aśīya |
 eṣṭā rāyaḥ preṣe bhagāyartam ṛtavādibhyo namo dive namaḥ pṛthivyai |
 agne vratapate tvaṃ vratānāṃ vratapatir asi yā mama tanūr eṣā sā tvayi // yā tava tanūr iyam̐ sā mayi saha nau vratapate vratinor vratāni
 yā te agne rudriyā tanūs tayā naḥ pāhi tasyās te svāhā
 yā te agne 'yāśayā rajāśayā harāśayā tanūr varṣiṣṭhā gahvare ṣṭhā |
 ugraṃ vaco apāvadhīṃ tveṣaṃ vaco apāvadhīm̐ svāhā //
 vittāyanī me 'si tiktāyanī me 'sy avatān mā nāthitam avatān mā vyathitam |
 vider agnir nabho nāma |
 agne aṅgiro yo 'syām pṛthivyām asy āyuṣā nāmnehi yat te 'nādhṛṣṭaṃ nāma yajñiyaṃ tena tvā dadhe |
 agne aṅgiro yo dvitīyasyāṃ tṛtīyasyām pṛthivyām asy āyuṣā nāmnehi yat te 'nādhṛṣṭaṃ nāma // yajñiyaṃ tena tvā dadhe
 sim̐hīr asi mahiṣīr asi |
 uru prathasvoru te yajñapatiḥ prathatām |
 dhruvāsi
 devebhyaḥ śundhasva devebhyaḥ śumbhasva |
 indraghoṣas tvā vasubhiḥ purastāt pātu manojavās tvā pitṛbhir dakṣiṇataḥ pātu pracetās tvā rudraiḥ paścāt pātu viśvakarmā tvādityair uttarataḥ pātu
 sim̐hīr asi sapatnasāhī svāhā sim̐hīr asi suprajāvaniḥ svāhā sim̐hīḥ // asi rāyaspoṣavaniḥ svāhā sim̐hīr asy ādityavaniḥ svāhā sim̐hīr asy ā vaha devān devayate yajamānāya svāhā
 bhūtebhyas tvā
 viśvāyur asi pṛthivīṃ dṛm̐ha dhruvakṣid asy antarikṣaṃ dṛm̐hācyutakṣid asi divaṃ dṛm̐ha |
 agner bhasmāsy agneḥ purīṣam asi //
 yuñjate mana uta yuñjate dhiyo viprā viprasya bṛhato vipaścitaḥ / vi hotrā dadhe vayunāvid eka in mahī devasya savituḥ pariṣṭutiḥ //
 suvāg deva duryām̐ ā vada
 devaśrutau deveṣv ā ghoṣethām
 ā no vīro jāyatāṃ karmaṇyo yam̐ sarve 'nujīvāma yo bahūnām asad vaśī /
 idaṃ viṣṇur vi cakrame tredhā ni dadhe padam / samūḍham asya // pām̐sure
 irāvarī dhenumatī hi bhūtam̐ sūyavasinī manave yaśasye / vy askabhnād rodasī viṣṇur ete dādhāra pṛthivīm abhito mayūkhaiḥ //
 prācī pretam adhvaraṃ kalpayantī ūrdhvaṃ yajñaṃ nayatam mā jīhvaratam atra ramethāṃ varṣman pṛthivyās |
 divo vā viṣṇav uta vā pṛthivyā maho vā viṣṇav uta vāntarikṣād dhastau pṛṇasva bahubhir vasavyair ā pra yacha // dakṣiṇād ota svayāt //
 viṣṇor nu kaṃ vīryāṇi pra vocaṃ yaḥ pārthivāni vimame rajām̐si yo askabhāyad uttaram̐ sadhasthaṃ vicakramāṇas tredhorugāyas |
 viṣṇo rarāṭam asi viṣṇoḥ pṛṣṭham asi
 viṣṇoḥ śnyaptre sthas |
 viṣṇoḥ syūr asi
 viṣṇor dhruvam asi
 vaiṣṇavam asi viṣṇave tvā //
 kṛṇuṣva pājaḥ prasitiṃ na pṛthvīṃ yāhi rājevāmavām̐ ibhena / tṛṣvīm anu prasitiṃ drūṇāno 'stāsi vidhya rakṣasas tapiṣṭhaiḥ //
 tava bhramāsa āśuyā patanty anu spṛśa dhṛṣatā śośucānaḥ / tapūm̐ṣy agne juhvā pataṃgān asaṃdito vi sṛja viṣvag ulkāḥ //
 prati spaśo vi sṛja tūrṇitamo bhavā pāyur viśo asyā adabdhaḥ / yo no dūre aghaśam̐saḥ // yo anty agne mākiṣ ṭe vyathir ā dadharṣīt //
 ud agne tiṣṭha praty ā tanuṣva ny amitrām̐ oṣatāt tigmahete / yo no arātim̐ samidhāna cakre nīcā taṃ dhakṣy atasaṃ na śuṣkam //
 ūrdhvo bhava prati vidhyādhy asmad āviṣ kṛṇuṣva daivyāny agne / ava sthirā tanuhi yātujūnāṃ {F jāmim}{W jāmiṃ} ajāmim pra mṛṇīhi śatrūn //
 sa te // jānāti sumatiṃ yaviṣṭha ya īvate brahmaṇe gātum airat / viśvāny asmai sudināni rāyo dyumnāny aryo vi duro abhi dyaut //
 sed agne astu subhagaḥ sudānur yas tvā nityena haviṣā ya ukthaiḥ / piprīṣati sva āyuṣi duroṇe viśved asmai sudinā sāsad iṣṭiḥ //
 arcāmi te sumatiṃ ghoṣy arvāk saṃ te vāvātā jaratām // iyaṃ gīḥ / svaśvās tvā surathā marjayemāsme kṣatrāṇi dhārayer anu dyūn //
 iha tvā bhūry ā cared upa tman doṣāvastar dīdivām̐sam anu dyūn / krīḍantas tvā sumanasaḥ sapemābhi dyumnā tasthivām̐so janānām //
 yas tvā svaśvaḥ suhiraṇyo agna upayāti vasumatā rathena / tasya trātā bhavasi tasya sakhā yas ta ātithyam ānuṣag jujoṣat //
 maho rujāmi // bandhutā vacobhis tan mā pitur gotamād anv iyāya / tvaṃ no asya vacasaś cikiddhi hotar yaviṣṭha sukrato damūnāḥ //
 asvapnajas taraṇayaḥ suśevā atandrāso 'vṛkā aśramiṣṭhāḥ / te pāyavaḥ sadhriyañco niṣadyāgne tava naḥ pāntv amūra //
 ye pāyavo māmateyaṃ te agne paśyanto andhaṃ duritād arakṣan / rarakṣa tānt sukṛto viśvavedā dipsanta id ripavo nā ha // debhuḥ //
 tvayā vayam̐ sadhanyas tvotās tava praṇīty aśyāma vājān / ubhā śam̐sā sūdaya satyatāte 'nuṣṭhuyā kṛṇuhy ahrayāṇa //
 ayā te agne samidhā vidhema prati stomam̐ śasyamānaṃ gṛbhāya / dahāśaso rakṣasaḥ pāhy asmān druho nido mitramaho avadyāt //
 rakṣohanaṃ vājinam ā jigharmi mitram {F pratiṣṭham}{W prathiṣṭham} upa yāmi śarma / śiśāno agniḥ kratubhiḥ samiddhaḥ sa no divā // sa riṣaḥ pātu naktam //
 vi jyotiṣā bṛhatā bhāty agnir āvir viśvāni kṛṇute mahitvā / prādevīr māyāḥ sahate durevāḥ śiśīte śṛṅge rakṣase vinikṣe //
 uta svānāso divi ṣantv agnes tigmāyudhā rakṣase hantavā u / made cid asya pra rujanti bhāmā na varante paribādho adevīḥ //
 devasya tvā savituḥ prasave 'śvinor bāhubhyām pūṣṇo hastābhyām ā dade bhrir asi nārir asi
 parilikhitam̐ rakṣaḥ parilikhitā arātaya idam aham̐ rakṣaso grīvā api kṛntāmi
 yo 'smān dveṣṭi yaṃ ca vayaṃ dviṣma idam asya grīvā api kṛntāmi
 dive tvāntarikṣāya tvā pṛthivyai tvā
 śundhatāṃ lokaḥ pitṛṣadanas |
 yavo 'si yavayāsmad dveṣaḥ // yavayārātīḥ
 pitṝṇām̐ sadanam asy
 ud divam̐ stabhānāntarikṣam pṛṇa pṛthivīṃ dṛm̐ha
 dyutānas tvā māruto minotu mitrāvaruṇayor dhruveṇa dharmaṇā
 brahmavaniṃ tvā kṣatravanim̐ suprajāvanim̐ rāyaspoṣavanim pary ūhāmi
 brahma dṛm̐ha kṣatraṃ dṛm̐ha prajāṃ dṛm̐ha rāyas poṣaṃ dṛm̐ha
 ghṛtena dyāvāpṛthivī ā pṛṇethām
 indrasya sado 'si viśvajanasya chāyā
 pari tvā girvaṇo gira imā bhavantu viśvato vṛddhāyum anu vṛddhayo juṣṭā bhavantu juṣṭayas |
 indrasya syūr asīndrasya dhruvam asi |
 aindram asi |
 indrāya tvā //
 rakṣohaṇo valagahano vaiṣṇavān khanāmi |
 idam ahaṃ taṃ valagam ud vapāmi yaṃ naḥ samāno yam asamāno nicakhāna |
 idam enam adharaṃ karomi yo naḥ samāno yo 'samāno 'rātīyati
 gāyatreṇa chandasāvabāḍho valagaḥ
 kim atra bhadraṃ tan nau saha
 virāḍ asi sapatnahā samrāḍ asi bhrātṛvyahā svarāḍ asy abhimātihā viśvārāḍ asi {F viśvāsāṃ}{W viśvānāṃ}{ASS viśvāsāṃ}{BI viśvāsāṃ}{GOLS viśvāsāṃ} nāṣṭrāṇām̐ hantā //
 rakṣohaṇo valagahanaḥ prokṣāmi vaiṣṇavān
 rakṣohaṇo valagahano 'va nayāmi vaiṣṇavān
 yavo 'si yavayāsmad dveṣo yavayārātīs |
 rakṣohaṇo valagahano 'va stṝṇāmi vaiṣṇavān
 rakṣohaṇo valagahano 'bhi juhomi vaiṣṇavān
 rakṣohaṇau valagahanāv upa dadhāmi vaiṣṇavī
 rakṣohaṇau valagahanau pary ūhāmi vaiṣṇavī
 rakṣohaṇau valagahanau pari stṝṇāmi vaiṣṇavī
 rakṣohaṇau valagahanau vaiṣṇavī
 bṛhann asi bṛhadgrāvā bṛhatīm indrāya vācaṃ vada //
 vibhūr asi pravāhaṇas |
 vahnir asi havyavāhanaḥ
 śvātro 'si pracetās
 tutho 'si viśvavedās |
 uśig asi kavis |
 aṅghārir asi bambhāris |
 avasyur asi duvasvān |
 śundhyūr asi mārjālīyaḥ
 samrāḍ asi kṛśānuḥ
 pariṣadyo 'si pavamānaḥ
 pratakvāsi nabhasvān
 asammṛṣṭo 'si havyasūdas |
 ṛtadhāmāsi suvarjyotis |
 brahmajyotir asi suvardhāma |
 ajo 'sy ekapād
 ahir asi budhniyas |
 raudreṇānīkena pāhi māgne pipṛhi mā mā mā him̐sīḥ //
 tvam̐ soma tanūkṛdbhyo dveṣobhyo 'nyakṛtebhya uru yantāsi varūtham̐ svāhā
 juṣāṇo aptur ājyasya vetu svāhā |
 ayaṃ no agnir varivaḥ kṛṇotv ayam mṛdhaḥ pura etu prabhindan / ayaṃ śatrūñ jayatu jarhṛṣāṇo 'yaṃ vājaṃ jayatu vājasātau //
 uru viṣṇo vi kramasvoru kṣayāya naḥ kṛdhi / ghṛtaṃ ghṛtayone piba prapra yajñapatiṃ tira //
 somo jigāti gātuvit // devānām eti niṣkṛtam ṛtasya yonim āsadam
 adityāḥ sado 'si |
 adityāḥ sada ā sīda |
 eṣa vo deva savitaḥ somas tam̐ rakṣadhvam mā vo dabhat |
 {F etat}{W etaṃ}{ASS etat}{BI etat}{GOLS etat} tvam̐ soma devo devān upāgā idam aham manuṣyo manuṣyānt saha prajayā saha rāyas poṣeṇa
 namo devebhyaḥ svadhā pitṛbhyas |
 idam ahaṃ nir varuṇasya pāśāt suvar abhi // vi khyeṣaṃ vaiśvānaraṃ jyotis |
 agne vratapate tvaṃ vratānāṃ vratapatir asi
 yā mama tanūs tvayy abhūd iyam̐ sā mayi yā tava tanūr mayy abhūd eṣā sā tvayi
 yathāyathaṃ nau vratapate vratinor vratāni //
 aty anyān agāṃ nānyān upāgām
 arvāk tvā parair avidam parovarais
 taṃ tvā juṣe vaiṣṇavaṃ devayajyāyai
 devas tvā savitā madhvānaktu |
 oṣadhe trāyasvainam |
 svadhite mainam̐ him̐sīs |
 divam agreṇa mā lekhīr antarikṣam madhyena mā him̐sīḥ pṛthivyā sam bhava
 vanaspate śatavalśo vi roha sahasravalśā vi vayam̐ ruhema
 yaṃ tvāyam̐ svadhitis tetijānaḥ praṇināya mahate saubhagāyāchinno rāyaḥ suvīraḥ //
 pṛthivyai tvāntarikṣāya tvā dive tvā
 śundhatāṃ lokaḥ pitṛṣadanas |
 yavo 'si yavayāsmad dveṣo yavayārātīḥ
 pitṝṇām̐ sadanam asi
 svāveśo 'sy agregā netṝṇāṃ vanaspatir adhi tvā sthāsyati tasya vittāt |
 devas tvā savitā madhvānaktu
 supippalābhyas tvauṣadhībhyas |
 ud divam̐ stabhānāntarikṣam pṛṇa pṛthivīm upareṇa dṛm̐ha
 te te dhāmāny uśmasi // gamadhye gāvo yatra bhūriśṛṅgā ayāsaḥ / atrāha tad urugāyasya viṣṇoḥ paramam padam ava bhāti bhūreḥ //
 viṣṇoḥ karmāṇi paśyata yato vratāni paspaśe / indrasya yujyaḥ sakhā //
 tad viṣṇoḥ paramam padam̐ sadā paśyanti sūrayaḥ / divīva cakṣur ātatam //
 brahmavaniṃ tvā kṣatravanim̐ suprajāvanim̐ rāyaspoṣavanim pary ūhāmi
 brahma dṛm̐ha kṣatraṃ dṛm̐ha prajāṃ dṛm̐ha rāyas poṣaṃ dṛm̐ha
 parivīr asi pari tvā daivīr viśo vyayantām parīmam̐ rāyaspoṣo yajamānam manuṣyās |
 antarikṣasya tvā sānāv ava gūhāmi //
 iṣe tvā |
 upavīr asi |
 upo devān daivīr viśaḥ prāgur vahnīr uśijas |
 bṛhaspate dhārayā vasūni
 havyā te svadantām
 deva tvaṣṭar vasu raṇva
 revatī ramadhvam
 agner janitram asi
 vṛṣaṇau sthas |
 urvaśy asy āyur asi purūravās |
 ghṛtenākte vṛṣaṇaṃ dadhāthām |
 gāyatraṃ chando 'nu pra jāyasva traiṣṭubhaṃ jāgataṃ chando 'nu pra jāyasva
 bhavatam // naḥ samanasau samokasāv arepasau
 mā yajñam̐ him̐siṣṭam mā yajñapatiṃ jātavedasau śivau bhavatam adya naḥ //
 agnāv agniś carati praviṣṭa ṛṣīṇām putro adhirāja eṣaḥ / svāhākṛtya brahmaṇā te juhomi mā devānām mithuyā kar bhāgadheyam //
 ā dade |
 ṛtasya tvā devahaviḥ pāśenārabhe
 dharṣā mānuṣān
 adbhyas tvauṣadhībhyaḥ prokṣāmi |
 apām perur asi
 svāttaṃ cit sadevam̐ havyam āpo devīḥ svadatainam{FN Weber: svadatainam}{W svadatainam}{GLOS svadatainam} |
 saṃ te prāṇo vāyunā gachatām̐ saṃ yajatrair aṅgāni saṃ yajñapatir āśiṣā
 ghṛtenāktau paśuṃ trāyethām |
 revatīr yajñapatim priyadhā viśata |
 uro antarikṣa sajūr devena // vātenāsya haviṣas tmanā yaja sam asya tanuvā bhava varṣīyo varṣīyasi yajñe yajñapatiṃ dhāḥ
 pṛthivyāḥ sampṛcaḥ pāhi
 namas ta ātāna |
 anarvā prehi ghṛtasya kulyām anu saha prajayā saha rāyas poṣena |
 āpo devīḥ śuddhāyuvaḥ śuddhā yūyaṃ devām̐ ūḍhvam̐ śuddhā vayam pariviṣṭāḥ pariveṣṭāro vo bhūyāsma //
 vāk ta ā pyāyatām prāṇas ta ā pyāyatāṃ cakṣus ta ā pyāyatām śrotraṃ ta ā pyāyatām
 yā te prāṇāñ chug jagāma yā cakṣur yā śrotraṃ yat te krūraṃ yad āsthitam tat ta ā pyāyatāṃ tat ta etena śundhatām |
 nābhis ta ā pyāyatām pāyus ta ā pyāyatām |
 śuddhāś caritrāḥ
 śam adbhyaḥ // śam oṣadhībhyaḥ śam pṛthivyai śam ahobhyām
 oṣadhe trāyasvainam |
 svadhite mainam̐ him̐sīs |
 rakṣasām bhāgo 'si |
 idam aham̐ rakṣo 'dhamam tamo nayāmi
 yo 'smān dveṣṭi yaṃ ca vayaṃ dviṣma idam enam adhamaṃ tamo nayāmi |
 iṣe tvā
 ghṛtena dyāvāpṛthivī prorṇvāthām
 achinno rāyaḥ suvīras |
 urv antarikṣam anv ihi
 vāyo vīhi stokānām |
 svāhordhvanabhasaṃ mārutaṃ gachatam //
 saṃ te manasā manaḥ sam prāṇena prāṇas |
 juṣṭaṃ devebhyo havyaṃ ghṛtavat svāhā |
 aindraḥ prāṇo aṅgeaṅge ni dedhyad aindro 'pāno aṅgeaṅge vi bobhuvat |
 deva tvaṣṭar bhūri te sam̐sam etu viṣurūpā yat salakṣmāṇo bhavatha / devatrā yantam avase sakhāyo 'nu tvā mātā pitaro madantu //
 śrīr asi |
 agnis tvā śrīṇātu |
 āpaḥ sam ariṇan
 vātasya // tvā dhrajyai pūṣṇo ram̐hyā apām oṣadhīnām̐ rohiṣyai
 ghṛtaṃ ghṛtapāvānaḥ pibata vasāṃ vasāpāvānaḥ pibata |
 antarikṣasya havir asi
 svāhā tvāntarikṣāya
 diśaḥ pradiśa ādiso vidiśa uddiśaḥ
 svāhā digbhyas |
 namo digbhyaḥ
 samudraṃ gacha svāhāntarikṣaṃ gacha svāhā devam̐ savitāraṃ gacha svāhāhorātre gacha svāhā mitrāvaruṇau gacha svāhā somaṃ gacha svāhā yajñaṃ gacha svāhā chandām̐si gacha svāhā dyāvāpṛthivī gacha svāhānabho divyaṃ gacha svāhāgniṃ vaiśvānaraṃ gacha svāhā |
 adbhyas tvauṣadhībhyas |
 mano me hārdi yacha
 tanūṃ tvacam putraṃ naptāram aśīya
 śug asi tam abhi śoca yo 'smān dveṣṭi yaṃ ca vayaṃ dviṣmas |
 dhāmnodhāmno rājann ito varuṇa no muñca yad āpo aghniyā varuṇeti śapāmahe tato varuṇa no muñca //
 haviṣmatīr imā āpo haviṣmān devo adhvaro haviṣmām̐ ā vivāsati haviṣmām̐ astu sūryaḥ //
 agner vo 'pannagṛhasya sadasi sādayāmi sumnāya sumnimīḥ sumne mā dhatta |
 indrāgniyor bhāgadheyī stha mitrāvaruṇayor bhāgadheyī stha viśveṣāṃ devānāṃ bhāgadheyī stha
 yajñe jāgṛta //
 hṛde tvā manase tvā dive tvā sūryāya tvā |
 ūrdhvam imam adhvaraṃ kṛdhi divi deveṣu hotrā yacha
 soma rājann ehy ava roha
 mā bher mā saṃ vikthās |
 mā tvā him̐siṣam
 prajās tvam upāvaroha prajās tvām upāvarohantu
 śṛṇotv agniḥ samidhā havam me śṛṇvantv āpo dhiṣaṇāś ca devīḥ / śṛṇota grāvāṇo viduṣo nu // yajñam̐ śṛṇotu devaḥ savitā havam me //
 devīr āpo apāṃ napād ya ūrmir haviṣya indriyāvān madintamas taṃ devebhyo devatrā dhatta śukram̐ śukrapebhyo yeṣām bhāga stha svāhā
 kārṣir asy apāpām mṛdhram |
 samudrasya vokṣityā un naye
 yam agne pṛtsu martyam āvo vājeṣu yaṃ junāḥ / sa yantā śaśvatīr iṣaḥ //
 tvam agne rudro asuro maho divas tvam̐ śardho mārutam pṛkṣa īśiṣe / tvaṃ vātair aruṇair yāsi śaṃgayas tvam pūṣā vidhataḥ pāsi nu tmanā //
 ā vo rājānam adhvarasya rudram̐ hotāram̐ satyayajam̐ rodasyoḥ / agnim purā tanayitnor acittād dhiraṇyarūpam avase kṛṇudhvam //
 agnir hotā ni ṣasādā yajīyān upasthe mātuḥ surabhāv u loke / yuvā kaviḥ puruniṣṭhaḥ // ṛtāvā dhartā kṛṣṭīnām uta madhya iddhaḥ //
 sādhvīm akar devavītiṃ no daya yajñasya jihvām avidāma guhyām / sa āyur āgāt surabhir vasāno bhadrām akar devahūtiṃ no adya //
 akrandad agni stanayann iva dyauḥ kṣāmā rerihad vīrudhaḥ samañjan / sadyo jajñāno vi hīm iddho akhyad ā rodasī bhānunā bhāty antaḥ //
 tve vasūni purvaṇīka // hotar doṣā vastor erire yajñiyāsaḥ / kṣāmeva viśvā bhuvanāni yajmint sam̐ saubhagāni dadhire pāvake //
 tubhyaṃ tā aṅgirastama viśvāḥ sukṣitayaḥ pṛthak / agne kāmāya yemire //
 aśyāma taṃ kāmam agne tavo 'ty aśyāma rayim̐ rayivaḥ suvīram / aśyāma vājam abhi vājayanto 'śyāma dyumnam ajarājaraṃ te //
 śreṣṭhaṃ yaviṣṭha bhāratāgne dyumantam ā bhara // vaso puruspṛham̐ rayim //
 sa śvitānas tanyatū rocanasthā ajarebhir nānadadbhir yaviṣṭhaḥ / yaḥ pāvakaḥ purutamaḥ purūṇi pṛthūny agnir anuyāti bharvan //
 āyuṣ ṭe viśvato dadhad ayam agnir vareṇyaḥ / punas te prāṇa āyati parā yakṣmam̐ suvāmi te //
 āyurdā agne haviṣo juṣāṇo ghṛtapratīko ghṛtayonir edhi / ghṛtam pītvā madhu cāru gavyam piteva putram abhi // rakṣatād imam //
 tasmai te pratiharyate jātavedo vicarṣaṇe / agne janāmi suṣṭutim //
 divas pari prathamaṃ jajñe agnir asmad dvitīyam pari jātavedāḥ / tṛtīyam apsu nṛmaṇā ajasram indhāna enaṃ jarate svādhīḥ //
 śuciḥ pāvaka vandyo 'gne bṛhad vi rocase / tvam ghṛtebhir āhutaḥ //
 dṛśāno rukma urvyā vy adyaud durmarṣam āyuḥ śriye rucānaḥ / agnir amṛto abhavad vayobhiḥ // yad enaṃ dyaur ajanayat suretāḥ //
 ā yad iṣe nṛpatiṃ teja ānaṭ chuci reto niṣiktaṃ dyaur abhīke{FN corrected in IS  Ed: abhīke} / agniḥ śardham anavadyaṃ yuvānam̐ svādhiyaṃ janayat sūdayac ca //
 sa tejīyasā manasā tvota uta śikṣa svapatyasya śikṣoḥ / agne rāyo nṛtamasya prabhūtau bhūyāma te suṣṭutayaś ca vasvaḥ //
 agne sahantam ā bhara dyumnasya prāsahā rayim / viśvā yaḥ // carṣaṇīr abhy āsā vājeṣu sāsahat //
 tam agne pṛtanāsaham̐ rayim̐ sahasva ā bhara / tvam̐ hi satyo adbhuto dātā vājasya gomataḥ //
 ukṣānnāya vaśānnāya somapṛṣṭhāya vedhase / stomair vidhemāgnaye //
 vadmā hi sūno asy admasadvā cakre agnir januṣājmānnam / sa tvaṃ na ūrjasana ūrjaṃ dhā rājeva jer avṛke kṣeṣy antaḥ //
 agna āyūm̐ṣi // pavasa ā suvorjam iṣaṃ ca naḥ / āre badhasva duchunām //
 agne pavasva svapā asme varcaḥ suvīryam / dadhat poṣam̐ rayim mayi //
 agne pāvaka rociṣā mandrayā deva jihvayā / ā devān vakṣi yakṣi ca //
 sa naḥ pāvaka dīdivo 'gne devām̐ ihā vaha / upa yajñam̐ haviś ca naḥ //
 agniḥ śucivratatamaḥ śucir vipraḥ śuciḥ kaviḥ / śucī rocata āhutaḥ //
 ud agne śucayas tava śukrā bhrājanta īrate / tava jyotīm̐ṣy arcayaḥ //
 ā dade grāvāsy adhvarakṛd devebhyo gambhīram imam adhvaraṃ kṛdhy uttamena pavinendrāya somam̐ suṣutam madhumantam payasvantaṃ vṛṣṭivanim
 indrāya tvā vṛtraghna indrāya tvā vṛtratura indrāya tvābhimātighna indrāya tvādityavata indrāya tvā viśvadevyāvate
 śvātrā stha vṛtraturo rādhogūrtā amṛtasya patnīs tā devīr devatremaṃ yajñaṃ dhattopahūtāḥ somasya pibatopahūto yuṣmākam // somaḥ pibatu
 yat te soma divi jyotir yat pṛthivyāṃ yad urāv antarikṣe tenāsmai yajamānāyoru rāyā kṛdhy adhi dātre vocas |
 dhiṣaṇe vīḍū satī vīḍayethām ūrjaṃ dadhāthām ūrjam me dhattam ā vām̐ him̐siṣam mā mā him̐siṣṭam
 prāg apāg udag adharāk tās tvā diśa ā dhāvantv amba ni ṣvara
 yat te somādābhyaṃ nāma jāgṛvi tasmai te soma somāya svāhā //
 vācas pataye pavasva vājin vṛṣā vṛṣṇo am̐śubhyāṃ gabhastipūto devo devānām pavitram asi yeṣāṃ bhāgo 'si tebhyas tvā
 svāṃkṛto 'si madhumatīr na iṣas kṛdhi viśvebhyas tvendriyebhyo divyebhyaḥ pārthivebhyas |
 manas tvāṣṭu |
 urv antarikṣam anv ihi
 svāhā tvā subhavaḥ sūryāya
 devebhyas tvā marīcipebhyas |
 eṣa te yoniḥ prāṇāya tvā //
 upayāmagṛhīto 'si |
 antar yacha maghavan pāhi somam uruṣya rāyaḥ sam iṣo yajasvāntas te dadhāmi dyāvāpṛthivī antar urv antarikṣam̐ sajoṣā devair avaraiḥ paraiś cāntaryāme maghavan mādayasva
 svāṃkṛto 'si madhumatīr na iṣas kṛdhi viśvebhyas tvendriyebhyo {F divyebhyaḥ}{W divyebhyāḥ}{ASS divyebhyaḥ}{BI divyebhyaḥ}{GOLS divyebhyaḥ} pārthivebhyas |
 manas tvāṣṭu |
 urv antarikṣam anv ihi
 svāhā tvā subhavaḥ sūryāya
 devebhyas tvā marīcipebhyas |
 eṣa te yonir apānāya tvā //
 ā vāyo bhūṣa śucipā upa naḥ sahasraṃ te niyuto viśvavāra / upo te andho madyam ayāmi yasya deva dadhiṣe pūrvapeyam //
 upayāmagṛhīto 'si vāyave tvā |
 indravāyū ime sutāḥ / upa prayobhir ā gatam indavo vām uśanti hi /
 upayāmagṛhīto 'sīndravāyubhyāṃ tvaiṣa te yoniḥ sajoṣābhyāṃ tvā //
 ayaṃ vāṃ mitrāvaruṇā sutaḥ soma ṛtāvṛdhā / mamed iha śrutam̐ havam //
 upayāmagṛhīto 'si mitrāvaruṇābyāṃ tvaiṣa te yonir ṛtāyubhyāṃ tvā //
 yā vāṃ kaśā madhumaty aśvinā sūnṛtāvatī / tayā yajñam mimikṣatam //
 upayāmagṛhīto 'sy aśvibhyāṃ tvaiṣa te yonir mādhvībhyāṃ tvā //
 prātaryujau vi mucyethām aśvināv eha gachatam / asya somasya pītaye //
 upayāmagṛhīto 'sy aśvibhyāṃ tvaiṣa te yonir aśvibhyāṃ tvā //
 ayaṃ venaś codayat pṛśnigarbhā jyotirjarāyū rajaso vimāne / imam apām̐ saṃgame sūryasya śiśuṃ na viprā matibhī rihanti //
 upayāmagṛhīto 'si śaṇḍāya tvaiṣa te yonir vīratām pāhi //
 tam pratnathā pūrvathā viśvathemathā jyeṣṭhatātim barhiṣadam̐ suvarvidam / pratīcīnaṃ vṛjanaṃ dohase girāśuṃ jayantam anu yāsu vardhase //
 upayāmagṛthīto 'si markāya tvaiṣa te yoniḥ prajāḥ pāhi //
 ye devā divy ekādaśa stha pṛthivyām adhy ekādaśa sthāpsuṣado mahinaikādaśa stha te devā yajñam imaṃ juṣadhvam /
 upayāmagṛhīto 'sy āgrayaṇo 'si svāgrayaṇo jinva yajñaṃ jinva yajñapatim abhi savanā pāhi viṣṇus tvām pātu viśam tvam pāhīndriyeṇaiṣa te yonir viśvebhyas tvā devebhyaḥ //
 trim̐śat trayaś ca gaṇino rujanto divam̐ rudrāḥ pṛthivīṃ ca sacante / ekādaśāso apsuṣadaḥ sutam̐ somaṃ juṣantām̐ savanāya viśve //
 upayāmagṛhīto 'sy āgrayaṇo 'si svāgrayaṇo jinva yajñaṃ jinva yajñapatim abhi savanā pāhi viṣṇus tvām pātu viśaṃ tvaṃ pāhīndriyeṇaiṣa te yonir viśvebhyas tvā devebhyaḥ //
 upayāmagṛhīto 'sīndrāya tvā bṛhadvate vayasvata ukthāyuve yat ta indra bṛhad vayas tasmai tvā viṣṇave tvaiṣa te yonir indrāya tvokthāyuve //
 mūrdhānaṃ divo aratim pṛthivyā vaiśvānaram ṛtāya jātam agnim / kavim̐ samrājam atithiṃ janānām āsann ā pātraṃ janayanta devāḥ //
 upayāmagṛhīto 'sy agnaye tvā vaiśvānarāya dhruvo 'si dhruvakṣitir dhruvāṇāṃ dhruvatamo 'cyutānām acyutakṣittama eṣa te yonir agnaye tvā vaiśvānarāya //
 madhuś ca mādhavaś ca śukraś ca śuciś ca nabhaś ca nabhasyaś ceṣaś corjaś ca sahaś ca sahasyaś ca tapaś ca tapasyaś ca |
 upayāmagṛhīto 'si
 sam̐sarpo 'si |
 am̐haspatyāya tvā //
 indrāgnī ā gatam̐ sutaṃ gīrbhir nabho vareṇyam asya pātaṃ dhiyeṣitā //
 upayāmagṛhīto 'sīndrāgnibhyāṃ tvaiṣa te yonir indrāgnibhyāṃ tvā //
 omāsaś carṣaṇīdhṛto viśve devāsa ā gata / dāśvām̐so dāśuṣaḥ sutam //
 upayāmagṛhīto 'si viśvebhyas tvā devebhya eṣa te yonir viśvebhyas tvā devebhyaḥ //
 marutvantaṃ vṛṣabhaṃ vāvṛdhānam akavāriṃ divyam̐ śāsam indram / viśvāsāham avase nūtanāyo 'gram̐ sahodām iha tam̐ huvema //
 upayāmagṛhīto 'sīndrāya tvā marutvata eṣa te yonir indrāya tvā marutvate //
 indra marutva iha pāhi somaṃ yathā śāryāte apibaḥ sutasya / tava praṇītī tava śūra śarmann ā vivāsanti kavayaḥ suyajñāḥ //
 upayāmagṛhīto 'sīndrāya tvā marutvata eṣa te yonir indrāya tvā marutvate //
 marutvām̐ indra vṛṣabho raṇāya pibā somam anuṣvadham madāya / ā siñcasva jaṭhare madhva ūrmiṃ tvam̐ rājāsi pradivaḥ sutānām //
 upayāmagṛhīto 'sīndrāya tvā marutvata eṣa te yonir indrāya tvā marutvate //
 mahām̐ indro ya ojasā parjanyo vṛṣṭimām̐ iva / stomair vatsasya vāvṛdhe //
 upayāmagṛhīto 'si mahendrāya tvaiṣa te yonir mahendrāya tvā //
 mahām̐ indro nṛvad ā carṣaṇiprā uta dvibarhā aminaḥ sahobhiḥ / asmadriyag vāvṛdhe vīryāyo 'ruḥ pṛthuḥ sukṛtaḥ kartṛbhir bhūt //
 upayāma gṛhīto 'si mahendrāya tvaiṣa te yonir mahendrāya tvā //
 kadā cana starīr asi nendra saścasi dāśuṣe / upopen nu maghavan bhūya in nu te dānaṃ devasya pṛcyate //
 upayāmagṛhīto 'sy ādityebhyas tvā
 kadā cana pra yuchasy ubhe ni pāsi janmanī / turīyāditya savanaṃ ta indriyam ā tasthāv amṛtaṃ divi //
 yajño devānām praty eti sumnaṃ ādityāso bhavatā mṛḍayantaḥ / ā vo 'rvācī sumatir vavṛtyād am̐hoś cid yā varivovittarāsat //
 vivasva ādityaiṣa te somapīthas tena mandasva tena tṛpya tṛpyāsma te vayaṃ tarpayitāro yā divyā vṛṣṭis tayā tvā śrīṇāmi //
 vāmam adya savitar vāmam u śvo divedive vāmam asmabhyam̐ sāvīḥ / vāmasya hi kṣayasya deva bhūrer ayā dhiyā vāmabhājaḥ syāma //
 upayāmagṛhīto 'si devāya tvā savitre //
 adabdhebhiḥ savitaḥ pāyubhiṣ ṭvam̐ śivebhir adya pari pāhi no gayam / hiraṇyajihvaḥ suvitāya navyase rakṣā mākir no aghaśam̐sa īśata //
 upayāmagṛhīto 'si devāya tvā savitre //
 hiraṇyapāṇim ūtaye savitāram upa hvaye / sa cettā devatā padam //
 upayāmagṛhīto 'si devāya tvā savitre //
 suśarmāsi supratiṣṭhānas |
 bṛhad ukṣe namas |
 eṣa te yonir viśvebhyas tvā devebhyaḥ //
 bṛhaspatisutasya ta indo indriyāvataḥ patnīvantaṃ grahaṃ gṛhṇāmi |
 agnāi patnīvāḥ sajūr devena tvaṣṭrā somam piba svāhā //
 harir asi hāriyojano haryo sthātā vajrasya bhartā pṛśneḥ pretā tasya te deva someṣṭayajuṣa stutastomasya śastokthasya harivantaṃ grahaṃ gṛhṇāmi
 harī stha haryor dhānāḥ sahasomās |
 indrāya svāhā //
 agna āyūm̐ṣi pavasa ā suvorjam iṣaṃ ca naḥ / āre bādhasva duchunām
 upayāmagṛhīto 'sy agnaye tvā tejasvata eṣa te yonir agnaye tvā tejasvate //
 uttiṣṭhann ojasā saha pītvā śipre avepayaḥ / somam indra camū sutam //
 upayāmagṛhīto 'sīndrāya tvaujasvata eṣa te yonir indrāya tvaujasvate //
 taraṇir viśvadarśato jyotiṣkṛd asi sūrya / viśvam ā bhāsi rocanam //
 upayāmagṛhīto 'si sūryāya tvā bhrājasvata eṣa te yoniḥ sūryāya tvā bhrājasvate //
 ā pyāyasva madintama soma viśvābhir ūtibhiḥ / bhavā naḥ saprathastamaḥ //
 īyuṣ ṭe ye pūrvatarām apaśyan vyuchantīm uṣasam martyāsaḥ / asmābhir ū nu praticakṣyābhūd o te yanti ye aparīṣu paśyān //
 jyotiṣmatīṃ tvā sādayāmi
 jyotiṣkṛtaṃ tvā sādayāmi
 jyotirvidaṃ tvā sādayāmi
 bhāsvatīṃ tvā sādayāmi
 jvalantīṃ tvā sādayāmi
 malmalābhavantīṃ tvā sādayāmi
 dīpyamānāṃ tvā sādayāmi
 rocamānāṃ tvā sādayāmi
 ajasrāṃ tvā sādayāmi
 bṛhajjyotiṣaṃ tvā sādayāmi
 bodhayantīṃ tvā sādayāmi
 jāgratīṃ tvā sādayāmi //
 prayāsāya svāhāyāsāya svāhā viyāsāya svāhā saṃyāsāya svāhodyāsāya svāhāvayāsāya svāhā śuce svāhā śokāya svāhā tapyatvai svāhā tapate svāhā brahmahatyāyai svāhā sarvasmai svāhā //
 cittam̐ saṃtānena bhavaṃ yaknā rudraṃ tanimnā paśupatim̐ sthūlahṛdayenāgnim̐ hṛdayena rudraṃ lohitena śarvam matasnābhyām mahādevam antaḥpārśvenauṣiṣṭhahanam̐ śiṅgīnikośyābhyām //
 ā tiṣṭha vṛtrahan rathaṃ yuktā te brahmaṇā harī / arvācīnam̐ su te mano grāvā kṛṇotu vagnunā //
 upayāmagṛthīto 'sīndrāya tvā ṣoḍaśina eṣa te yonir indrāya tvā ṣoḍaśine //
 indram id dharī vahato 'pratidhṛṣṭaśavasam ṛṣīṇāṃ ca stutīr upa yajñaṃ ca mānuṣāṇām
 upayāmagṛhīto 'sīndrāya tvā ṣoḍaśina eṣa te yonir indrāya tvā ṣoḍaśine //
 asāvi soma indra te śaviṣṭha dhṛṣṇav ā gahi / ā tvā pṛṇaktv indriyam̐ rajaḥ sūryaṃ na raśmibhiḥ //
 upayāmagṛthīto 'sīndrāya tvā ṣoḍaśina eṣa te yonir indrāya tvā ṣoḍaśine //
 sarvasya pratiśīvarī bhūmis tvopastha ādhita / syonāsmai suṣadā bhava yachāsmai śarma saprathāḥ //
 upayāmagṛthīto 'sīndrāya tvā ṣoḍaśina eṣa te yonir indrāya tvā ṣoḍaśine //
 mahām̐ indro vajrabāhuḥ ṣoḍaśī śarma yachatu / svasti no maghavā karotu hantu pāpmānaṃ yo 'smān dveṣṭi //
 upayāmagṛthīto 'sīndrāya tvā ṣoḍaśina eṣa te yonir indrāya tvā ṣoḍaśine //
 sajoṣā indraḥ sagaṇo marudbhiḥ somam piba vṛtrahañ chūra vidvān / jahi śatrūm̐r apa mṛdho nudasvāthābhayaṃ kṛṇuhi viśvato naḥ //
 upayāmagṛthīto 'sīndrāya tvā ṣoḍaśina eṣa te yonir indrāya tvā ṣoḍaśine //
 ud u tyaṃ jātavedasaṃ devaṃ vahanti ketavaḥ / dṛśe viśvāya sūryam //
 citraṃ devānām ud agād anīkaṃ cakṣur mitrasya varuṇasyāgneḥ / āprā dyāvāpṛthivī antarikṣam̐ sūrya ātmā jagatas tasthuṣaś ca //
 agne naya supathā rāye asmān viśvāni deva vayunāni vidvān / yuyodhy asmaj juhurāṇam eno bhūyiṣṭhāṃ te namauktiṃ vidhema //
 divaṃ gacha suvaḥ pata
 rūpeṇa // vo rūpam abhy aimi vayasā vayaḥ /
 tutho vo viśvavedā vi bhajatu varṣiṣṭhe adhi nāke /
 etat te agne rādha aiti somacyutam |
 tan mitrasya pathā naya |
 ṛtasya pathā preta candradakṣiṇā yajñasya pathā suvitā nayantīs |
 brāhmaṇam adya rādhyāsam ṛṣim ārṣeyam pitṛmantam paitṛmatyam̐ sudhātudakṣiṇam |
 vi suvaḥ paśya vy antarikṣam |
 yatasva sadasyais |
 asmaddātrā devatrā gachata madhumatīḥ pradātāram ā viśatānavahāyāsmān devayānena patheta sukṛtāṃ loke sīdata
 tan naḥ sam̐skṛtam //
 dhātā rātiḥ savitedaṃ juṣantām prajāpatir nidhipatir no agniḥ / tvaṣṭā viṣṇuḥ prajayā sam̐rarāṇo yajamānāya draviṇaṃ dadhātu //
 sam indra ṇo manasā neṣi gobhiḥ sam̐ sūribhir maghavant sam̐ svastyā / sam brahmaṇā devakṛtaṃ yad asti saṃ devānām̐ sumatyā yajñiyānām //
 saṃ varcasā payasā saṃ tanūbhir aganmahi manasā sam̐ śivena / tvaṣṭā no atra varivaḥ kṛṇotu // anu mārṣṭu tanuvo yad viliṣṭam //
 yad adya tvā prayati yajñe asminn agne hotāram avṛṇīmahīha / ṛdhag ayāḍ ṛdhag utāśamiṣṭhāḥ prajānan yajñam upa yāhi vidvān //
 svagā vo devāḥ sadanam akarma ya ājagma savanedaṃ juṣāṇāḥ / jakṣivām̐saḥ papivām̐saś ca viśve 'sme dhatta vasavo vasūni //
 yān āvaha uśato deva devān tān // preraya sve agne sadhasthe / vahamānā bharamāṇā havīm̐ṣi vasuṃ gharmaṃ divam ā tiṣṭhatānu //
 yajña yajñaṃ gacha yajñapatiṃ gacha svāṃ yoniṃ gacha svāhā |
 eṣa te yajño yajñapate sahasūktavākaḥ suvīraḥ svāhā
 devā gātuvido gātuṃ vittvā gātum ita
 manasas pata imaṃ no deva deveṣu yajñam̐ svāhā vāci svāhā vāte dhāḥ //
 urum̐ hi rājā varuṇaś cakāra sūryāya panthām anvetavā u / apade pādā pratidhātave 'kar utāpavaktā hṛdayāvidhaś cit //
 śataṃ te rājan bhiṣajaḥ sahasram urvī gambhīrā sumatiṣ ṭe astu / bādhasva dveṣo nirṛtim parācaiḥ kṛtaṃ cid enaḥ pra mumugdhy asmat
 abhiṣṭhito varuṇasya pāśas |
 agner anīkam apa ā viveśa / apāṃ napāt pratirakṣann asuryaṃ damedame // samidhaṃ yakṣy agne / prati te jihvā ghṛtam uc caraṇyet
 samudre te hṛdayam apsv antaḥ / saṃ tvā viśantv oṣadhīr utāpo yajñasya tvā yajñapate havirbhiḥ / sūktavāke namovāke vidhema |
 avabhṛtha nicaṃkuṇa nicerur asi nicaṃkuṇāva devair devakṛtam eno 'yāḍ ava martyair martyakṛtam uror ā no deva riṣas pāhi
 sumitrā na āpa oṣadhayaḥ // santu durmitrās tasmai bhūyāsur yo 'smān dveṣṭi yaṃ ca vayaṃ dviṣmas |
 devīr āpa eṣa vo garbhas taṃ vaḥ suprītam̐ subhṛtam akarma deveṣu naḥ sukṛto brūtāt
 pratiyuto varuṇasya pāśaḥ pratyasto varuṇasya pāśas |
 edho 'sy edhiṣīmahi samid asi tejo 'si tejo mayi dhehi |
 apo anv acāriṣam̐ rasena sam asṛkṣmahi payasvām̐ agna āgamaṃ tam mā sam̐ sṛja varcasā //
 yas tvā hṛdā kīriṇā manyamāno 'martyam martyo johavīmi / jātavedo yaśo asmāsu dhehi prajābhir agne amṛtatvam aśyām //
 yasmai tvam̐ sukṛte jātaveda u lokam agne kṛṇavaḥ syonam / aśvinam̐ sa putriṇaṃ vīravantaṃ gomantam̐ rayiṃ naśate svasti //
 tve su putra śavaso 'vṛtran kāmakātayaḥ / na tvām indrāti ricyate //
 ukthaukthe soma indram mamāda nīthenīthe maghavānam // sutāsaḥ / yad īm̐ sabādhaḥ pitaraṃ na putrāḥ samānadakṣā avase havante //
 agne rasena tejasā jātavedo vi rocase / rakṣohāmīvacātanaḥ //
 apo anv acāriṣam̐ rasena sam asṛkṣamahi / payasvām̐ agna āgamaṃ tam mā sam̐ sṛja varcasā //
 vasur vasupatir hikam asy agne vibhāvasuḥ / syāma te sumatāv api //
 tvām agne vasupatiṃ vasūnām abhi pra mande // adhvareṣu rājan / tvayā vājaṃ vājayanto jayemābhi ṣyāma pṛtstīr martyānām //
 tvām agne vājasātamaṃ viprā vardhanti suṣṭutam / sa no rāsva suvīryam //
 ayaṃ no agnir varivaḥ kṛṇotv ayam mṛdhaḥ pura etu prabhindan / ayam̐ śatrūñ jayatu jarhṛṣāṇo 'yaṃ vājaṃ jayatu vājasātau //
 agnināgniḥ sam idhyate kavir gṛhapatir yuvā / havyavāḍ juhvāsyaḥ //
 tvam̐ hy agne agninā vipro vipreṇa sant satā / sakhā sakhyā samidhyase //
 ud agne śucayas tava
 vi jyotiṣā //
 devāsurāḥ saṃyattā āsan te devā vijayam upayanto 'gnau vāmaṃ vasu saṃ ny adadhata |
 idam u no bhaviṣyati yadi no jeṣyantīti
 tad agnir ny akāmayata tenāpākrāmat
 tad devā vijityāvarurutsamānā anv āyan tad asya sahasāditsanta
 so 'rodīd yad arodīt tad rudrasya rudratvam |
 yad aśrv aśīyata tat // rajatam̐ hiraṇyam abhavat tasmād rajatam̐ hiraṇyam adakṣiṇyam aśrujam̐ hi
 yo barhiṣi dadāti purāsya saṃvatsarād gṛhe rudanti tasmād barhiṣi na deyam |
 so 'gnir abravīd bhāgy asāny atha va idam iti punarādheyaṃ te kevalam ity abruvann ṛdhnavat khalu sa ity abravīd yo maddevatyam agnim ādadhātā iti
 tam pūṣādhatta tena // pūṣārdhnot tasmāt pauṣṇāḥ paśava ucyante tam tvaṣṭādhatta tena tvaṣṭārdhnot tasmāt tvāṣṭrāḥ paśava ucyante
 tam manur ādhatta tena manur ārdhnot tasmān mānavyaḥ prajā ucyante
 tam dhātādhatta tena dhātārdhnot saṃvatsaro vai dhātā tasmāt saṃvatsaram prajāḥ paśavonu pra jāyante / ya evam punarādheyasyarddhiṃ veda //
 ṛdhnoty eva yo 'syaivaṃ bandhutāṃ veda bandhumān bhavati / 
 bhāgadheyaṃ vā agnir āhita ichamānaḥ prajām paśūn yajamānasyopa dodrāva |
 udvāsya punar ā dadhīta bhāgadheyenaivainam̐ sam ardhayaty atho śāntir evāsyaiṣā
 punarvasvor ā dadhītaitad vai punarādheyasya nakṣatraṃ yat punarvasū svāyām evainaṃ devatāyām ādhāya brahmavarcasī bhavati
 darbhair ā dadhāty ayātayāmavāya
 darbhair ā dadhāty adbhya evainam oṣadhībhyo 'varudhyādhatte
 pañcakapālaḥ puroḍāśo bhavati pañca vā ṛtava ṛtubhya evainam avarudhyādhatte //
 parā vā eṣa yajñam paśūn vapati yo 'gnim udvāsayate /
 pañcakapālaḥ puroḍāśo bhavati
 pāṅkto yajñaḥ pāṅktāḥ paśavo yajñam eva paśūn avarunddhe /
 vīrahā vā eṣa devānāṃ yo 'gnim udvāsayate
 na vā etasya brāhmaṇā ṛtāyavaḥ purānnam akṣan /
 paṅktyo yājyānuvākyā bhavanti
 pāṅkto yajñaḥ pāṅktaḥ puruṣo devān eva vīraṃ niravadāyāgnim punar ā // dhatte
 śatākṣarā bhavanti śatāyuḥ puruṣaḥ śatendriya āyuṣy evendriye prati tiṣṭhati
 yad vā agnir āhito nardhyate jyāyo bhāgadheyaṃ nikāmayamāno yad āgneyam̐ sarvam bhavati saivāsyarddhiḥ
 saṃ vā etasya gṛhe vāk sṛjyate yo 'gnim udvāsayate sa vācam̐ sam̐sṛṣṭāṃ yajamāna īśvaro 'nu parābhavitor vibhaktayo bhavanti vāco vidhṛtyai yajamānasyāparābhāvāya // vibhaktiṃ karoti brahmaiva tad akar |
 upām̐śu yajati yathā vāmaṃ vasu vividāno gūhati tādṛg eva tad agnim prati sviṣṭakṛtaṃ nir āha yathā vāmaṃ vasu vividānaḥ prakāśaṃ jigamiṣati tādṛg eva tat |
 vibhaktim uktvā prayājena vaṣaṭ karoty āyatanād evanaiti
 yajamāno vai puroḍāśaḥ paśava ete āhutī yad abhitaḥ puroḍāśam ete āhutī // juhoti yajamānam evobhayataḥ paśubhiḥ pari gṛhṇāti
 kṛtayajuḥ sambhṛtasambhāra ity āhur na sambhṛtyāḥ sambhārā na yajuḥ kartavyam iti |
 atho khalu sambhṛtyā eva sambhārāḥ kartavyaṃ yajur yajñasya samṛddhyai
 punarniṣkṛto ratho dakṣiṇā punarutsyūtaṃ vāsaḥ punarutsṛṣṭo 'naḍvān punardādheyasya samṛddhyai
 sapta te agne samidhaḥ sapta jihvā ity agnihotraṃ juhoti
 yatrayatraivāsya nyaktaṃ tataḥ // evainam ava runddhe
 vīrahā vā eṣa devānām yo 'gnim udvāsayate tasya varuṇa evarṇayād āgnivāruṇam ekādaśakapālam anu nir vaped yaṃ caiva hanti yaś cāsyarṇayāt tau bhāgadheyena prīṇāti nārtim ārchati yajamānaḥ //
 bhūmir bhūmnā dyaur variṇāntarikṣam mahitvā / upasthe te devy adite 'gnim annādam annādyāyā dadhe //
 āyaṃ gauḥ pṛśnir akramīd asanan mātaram punaḥ / pitaraṃ ca prayant suvaḥ //
 trim̐śad dhāma vi rājati vāk pataṃgāya śiśriye / praty asya vaha dyubhiḥ //
 asya prāṇād apānaty antaś carati rocanā / vy akhyan mahiṣaḥ suvaḥ //
 yat tvā // kruddhaḥ parovapa manyunā yad avartyā / sukalpam agne tat tava punas tvod dīpayāmasi //
 yat te manyuparoptasya pṛthivīm anu dadhvase / ādityā viśve tad devā vasavaś śa samābharan //
 mano jyotir juṣatām ājyaṃ vichinnaṃ yajñam̐ sam imaṃ dadhātu / bṛhaspatis tanutām imaṃ no viśve devā iha mādayantām //
 sapta te agne samidhaḥ sapta jihvāḥ sapta // ṛṣayaḥ sapta dhāma priyāṇi / sapta hotrāḥ saptadhā tvā yajanti sapta yonīr ā pṛṇasvā ghṛtena //
 punar ūrjā ni vartasva punar agna iṣāyuṣā / punar naḥ pāhi viśvataḥ //
 saha rayyā ni vartasvāgne pinvasva dhārayā / viśvapsniyā viśvatas pari //
 lekaḥ salekaḥ sulekas te na ādityā ājyaṃ juṣāṇā viyantu ketaḥ saketaḥ suketas te na ādityā ājyaṃ juṣāṇā viyantu vivasvām̐ aditir devajūtis te na ādityā ājyaṃ juṣāṇā viyantu //
 bhūmir bhūmnā dyaur variṇety āhāśiṣaivainam ā dhatte
 sarpā vai jīryanto 'manyata sa etaṃ kasarṇīraḥ kādraveyo mantram apaśyat tato vai te jīrṇās tanūr apāghnata
 sarparājñiyā ṛgbhir gārhapatyam ā dadhāti punarnavam evainam ajaraṃ kṛtvā dhatte |
 atho pūtam eva pṛthivīm annādyaṃ nopānamat saitam // mantram apaśyat tato vai tām annādyam upānamat |
 yat sarparājñiyā ṛgbhir gārhapatyam ādadhāty annādyasyāvaruddhyai |
 atho asyām evainam pratiṣṭhitam ā dhatte
 yat tvā kruddhaḥ parovapety āhāpa hnuta evāsmai tat
 punas tvod dīpayāmasīty āha sam inddha evainam |
 yat te manyuparoptasyety āha devatābhir eva // enam̐ sam bharati
 vi vā etasya yajñaś chidyate yo 'gnim udvāsayate bṛhaspativatyarcopa tiṣṭhate brahma vai devānām bṛhaspatir brahmaṇaiva yajñam̐ saṃ dadhāti
 vi chinnaṃ yajñam̐ sam imaṃ dadhātv ity āha saṃtatyai
 viśve devā iha mādayantām ity āha saṃtatyaiva yajñaṃ devebhyo 'nu diśati
 sapta te agne samidhaḥ sapta jihvāḥ // ity āha saptasapta vai saptadhāgneḥ priyās tanuvas tā evāva runddhe
 punar ūrjā saha rayyety abhitaḥ puroḍāśam āhutī juhoti yajamānam evorjā ca rayyā cobhayataḥ pari gṛhṇāti |
 ādityā vā asmāl lokād amuṃ lokam āyan te 'muṣmiM loke vy atṛṣyan ta imaṃ lokam punar abhyavetyāgnim ādhāyaitān homān ajuhavus ta ārdhnuvan te suvargaṃ lokam āyan
 yaḥ parācīnam punarādheyād agnim ādadhīta sa etān homāñ juhuyād yām evādityā ṛddhim ārdhnuvan tām evardhnoti
 upaprayanto{FN corrected in IS  Ed: uyaprayanto} adhvaram mantraṃ vocemāgnaye / āre asme ca śṛṇvate //
 asya pratnām anu dyutam̐ śukraṃ duduhre ahrayaḥ / payaḥ sahasrasām ṛṣim //
 agnir mūrdhā divaḥ kakut patiḥ pṛthivyā ayam / apām̐ retām̐si jinvati //
 ayam iha prathamo dhāyi dhātṛbhir hotā yajiṣṭho adhvareṣv īḍyaḥ / yam apnavāno bhṛgavo virurucur vaneṣu citraṃ vibhuvaṃ viśeviśe //
 ubhā vām indrāgnī āhuvadhyai // ubhā rādhasaḥ saha mādayadhyai / ubhā dātārāv iṣām̐ rayīṇām ubhā vājasya sātaye huve vām /
 ayaṃ te yonir ṛtviyo yato jāto arocathāḥ / taṃ jānann agna ā rohāthā no vardhayā rayim /
 agna āyūm̐ṣi pavasa ā suvorjam iṣaṃ ca naḥ / āre bādhasva duchunām //
 agne pavasva svapā asme varcaḥ suvīryam // dadhat poṣam̐ rayim // mayi //
 agne pāvaka rociṣā mandrayā deva jihvayā / ā devān vakṣi yakṣi ca //
 sa naḥ pāvaka dīdivo 'gne devām̐ ihā vaha / upa yajñam̐ haviś ca naḥ //
 agniḥ śucivratatamaḥ śucir vipraḥ śuciḥ kaviḥ / śucī rocata āhutaḥ //
 ud agne śucayas tava śukrā bhrājanta īrate / tava jyotīm̐ṣy arcayaḥ //
 āyurdā agne 'sy āyur me // dehi varcodā agne 'si varco me dehi tanūpā agne 'si tanuvam me pāhi |
 agne yan me tanuvā ūnaṃ tan ma ā pṛṇa /
 citrāvaso svasti te pāram aśīya |
 indhānās tvā śatam̐ himā dyumantaḥ sam idhīmahi vayasvanto vayaskṛtaṃ yaśasvanto yaśaskṛtam̐ suvīrāso adābhyam / agne sapatnadambhanaṃ varṣiṣṭhe adhi nāke /
 saṃ tvam agne sūryasya varcasāgathāḥ sam ṛṣīṇām̐ stutena sam priyeṇa dhāmnā /
 tvam agne sūryavarcā asi sam mām āyuṣā varcasā prajayā sṛja //
 sam paśyāmi prajā aham iḍaprajaso mānavīḥ / sarvā bhavantu no gṛhe //
 ambha sthāmbho vo bhakṣīya maha stha maho vo bhakṣīya saha stha saho vo bhakṣīyorja sthorjaṃ vo bhakṣīya
 revatī ramadhvam asmiM loke 'smin goṣṭhe 'smin kṣaye 'smin yonāv ihaiva steto māpa gāta bahvīr me bhūyāsta //
 sam̐hitāsi viśvarūpīr ā morjā viśā gaupatyenā rāyas poṣeṇa
 sahasrapoṣaṃ vaḥ puṣyāsam mayi vo rāyaḥ śrayantām
 upa tvāgne divedive doṣāvastar dhiyā vayam / namo bharanta emasi //
 rājantam adhvarāṇām gopām ṛtasya dīdivim / vardhamānam̐ sve dame //
 sa naḥ piteva sūvave 'gne sūpāyano bhava / sacasvā naḥ svastaye //
 agne // tvaṃ no antamaḥ / uta trātā śivo bhava varūthyaḥ / taṃ tvā śociṣṭha dīdivaḥ / sumnāya nūnam īmahe sakhibhyaḥ / vasur agnir vasuśravāḥ / achā nakṣi dyumattamo rayiṃ dāḥ //
 ūrjā vaḥ paśyāmy ūrjā mā paśyata rāyas poṣeṇa vaḥ paśyāmi rāyas poṣeṇa mā paśyata |
 iḍā stha madhukṛtaḥ syonā mā viśaterā madaḥ / sahasrapoṣaṃ vaḥ puṣyāsam // mayi vo rāyaḥ śrayantām //
 tat savitur vareṇyam bhargo devasya dhīmahi / dhiyo yo naḥ pracodayāt //
 somānam̐ svaraṇaṃ kṛṇuhi brahmaṇas pate / kakṣīvantam ya auśijam //
 kadā cana starīr asi nendra saścasi dāśuṣe / upopen nu maghavan bhūya in nu te dānaṃ devasya pṛcyate //
 pari tvāgne puraṃ vayaṃ vipram̐ sahasya dhīmahi / dhṛṣadvarṇaṃ divedive bhettāram bhaṅgurāvataḥ //
 agne gṛhapate sugṛhapatir ahaṃ tvayā gṛhapatinā bhūyāsam̐ sugṛhapatir mayā tvaṃ gṛhapatinā bhūyāḥ śatam̐ himās tām āśiṣam ā śāse tantave jyotiṣmatīṃ tām āśiṣam ā śāse 'muṣmai jyotiṣmatīm //
 ayajño vā eṣa yo 'sāmopaprayanto adhvaram ity āha stomam evāsmai yunakty upety āha prajā vai paśava upemaṃ lokam prajām eva paśūn imaṃ lokam upaiti |
 asya pratnām anu dyutam ity āha suvargo vai lokaḥ pratnaḥ suvargam eva lokam̐ samārohati |
 agnir mūrdhā divaḥ kakud ity āha mūrdhānam // evainam̐ samānānāṃ karoty atho devalokād eva manuṣyaloke prati tiṣṭhati |
 ayam iha prathamo dhāyi dhātṛbhir ity āha mukhyam evainaṃ karoti |
 ubhā vām indrāgnī āhuvadhyā ity āhaujo balam evāva runddhe |
 ayaṃ te yonir ṛtviya ity āha paśavo vai rayiḥ paśūn evāva runddhe
 ṣaḍbhir upa tiṣṭhate ṣaḍ vai // ṛtava ṛtuṣv eva prati tiṣṭhati
 ṣaḍbhir uttarābhir upa tiṣṭhate dvādaśa sam padyante dvādaśa māsāḥ saṃvatsaraḥ saṃvatsara eva prati tiṣṭhati
 yathā vai puruṣo 'śvo gaur jīryaty evam agnir āhito jīryati saṃvatsarasya parastād āgnipāvamānībhir upa tiṣṭhate punarnavam evainam ajaraṃ karoty atho punāty eva |
 upa tiṣṭhate yoga evāsyaiṣa upa tiṣṭhate // dama evāsyaiṣa upa tiṣṭhate yācnaivāsyaiṣopa tiṣṭhate yathā pāpīyāñ chreyasa āhṛtya namasyati tādṛg eva tat |
 āyurdā agne 'sy āyur me dehīty āhāyurdā hy eṣa
 varcodā agne 'si varco me dehīty āha varcodā hy eṣa
 tanūpā agne 'si tanuvam me pāhīty āha // tanūpā hy eṣas |
 agne yan me tanuvā ūnaṃ tan ma ā pṛṇety āha yan me prajāyai paśūnām ūnaṃ tan ma ā pūrayeti vāvaitad āha
 citrāvaso svasti te pāram aśīyety āha rātrir vai citrāvasur avyuṣṭyai vā etasyai purā brāhmaṇā abhaiṣur vyuṣṭim evāva runddhe |
 indhānās tvā śatam // himā ity āha śatāyuḥ puruṣaḥ śatendriya āyuṣy evendriye prati tiṣṭhati |
 eṣā vai sūrmī karṇakāvaty etayā ha sma vai devā asurāṇām̐ śatatarhām̐s tṛm̐hanti yad etayā samidham ādadhāti vajram evaitac chataghnīṃ yajamāno bhrātṛvyāya pra harati stṛtyā achambaṭkāram |
 saṃ tvam agne sūryasya varcasāgathā ity āhaitat tvam asīdam aham bhūyāsam iti vāvaitad āha
 tvam agne sūryavarcā asīty āhāśiṣam evaitām ā śāste //
 sam paśyāmi prajā aham
 ity āha yāvanta eva grāmyāḥ paśavas tān evāva runddhe |
 ambha sthāmbho vo bhakṣīya |
 ity āhāmbho hy etās |
 maha stha maho vo bhakṣīya |
 ity āha maho hy etāḥ
 ssaha stha saho vo bhakṣīya |
 ity āha śaho hy etās |
 ūrja sthorjaṃ vo bhakṣīya |
 iti // āhorjo hy etās |
 revatī ramadhvam
 ity āha paśavo vai ravatīḥ paśūn evātman ramayate |
 ihaiva steto māpa gāta |
 ity āha dhruvā evainā anapagāḥ kurute |
 iṣṭakacid vā anyo 'gniḥ paśucid anyaḥ sam̐hitāsi viśvarūpīs |
 iti vatsam abhi mṛśaty upaivainaṃ dhatte paśucitam enaṃ kurute
 pra // vā eṣo 'smāl lokāc cyavate ya āhavanīyam upatiṣṭhate gārhapatyam upa tiṣṭhate 'sminn eva loke prati tiṣṭhati |
 atho gārhapatyāyaiva ni hnute
 gāyatrībhir upa tiṣṭhate tejo vai gāyatrī teja evātman dhatte |
 atho yad etaṃ tṛcam anvāha saṃtatyai
 gārhapatyaṃ vā anu dvipādo vīrāḥ pra jāyante
 ya evaṃ vidvān dvipadābhir gārhapatyam upatiṣṭhate //
 āsya vīro jāyate |
 ūrjā vaḥ paśyāmy ūrjā mā paśyata |
 ity āhāśiṣam evaitām ā śāste
 tat savitur vareṇyam
 ity āha prasūtyai
 somānam̐ svaraṇam
 ity āha somapītham evāva runddhe
 kṛṇuhi brahmaṇas pate |
 ity āha prasūtyai
 somānam̐ svaraṇam
 ity āha somapītham evāva runddhe
 kṛṇuhi brahmaṇas pate |
 ity āha brahmavarcasam evāva runddhe
 kadā cana starīr asi |
 ity āha na starīm̐ rātriṃ vasati //
 ya evaṃ vidvān agnim upatiṣṭhate
 pari tvāgne puraṃ vayam
 ity āha paridhim evaitam pari dadhāty askandāya |
 agne gṛhapate |
 ity āha yathāyajur evaitat |
 śatam̐ himās |
 ity āha
 śataṃ tvā hemantān indhiṣīya |
 ity vāvaitad āha
 putrasya nāma gṛhṇāty annādam evainaṃ karoti
 tām āśiṣam ā śāse tantave jyotiṣmatīm
 iti brūyād yasya putro 'jātaḥ syāt tejasvy evāsya brahmavarcasī putro jāyate
 tām āśiṣam ā śāse 'muṣmai jyotiṣmatīm
 iti brūyād yasya putro jātaḥ syāt
 teja evāsmin brahmavarcasaṃ dadhāti //
 agnihotraṃ juhoti
 yad eva kiṃ ca yajamānasya svaṃ tasyaiva tat |
 retaḥ siñcati prajanane 
 prajananam̐ hi vā agnis |
 athauṣadhīr antagatā dahati
 tās tato bhūyasīḥ pra jāyante
 yat sāyaṃ juhoti reta eva tat siñcati
 praiva prātastanena janayati tat |
 retaḥ siktaṃ na tvaṣṭrāvikṛtam pra jāyate 
 yāvaccho vai retasaḥ siktasya // tvaṣṭā rūpāṇi vikaroti tāvaccho vai tat pra jāyate |
 eṣa vai daivyas tvaṣṭā yo yajate 
 bahvībhir upa tiṣṭhate 
 retasa eva siktasya bahuśo rūpāṇi vi karoti
 sa praiva jāyate 
 śvaḥśvo bhūyān bhavati ya evaṃ vidvān agnim upatiṣṭhate |
 ahar devānām āsīd rātrir asurāṇāṃ 
 te 'surā yad devānāṃ vittaṃ vedyam āsīt tena saha // rātrim prāviśan
 te devā hīnā amanyanta
 te 'paśyan |
 āgneyī rātrir āgneyāḥ paśava imam evāgnim̐ stavāma sa na stutaḥ paśūn punar dāsyatīti
 te 'gnim astuvant sa ebhya stuto rātriyā adhy ahar abhi paśūn nir ārjat te devāḥ paśūn vittvā kāmām̐ akurvata
 ya evaṃ vidvān agnim upatiṣṭhate paśumān bhavati //
 ādityo vā asmāl lokād amuṃ lokam ait
 so 'muṃ lokaṃ gatvā punar imaṃ lokam abhy adhyāyat 
 sa imaṃ lokam āgatya mṛtyor abibhen 
 mṛtyusaṃyuta iva hy ayaṃ lokaḥ
 so 'manyata |
 imam evāgnim̐ stavāni sa mā stutaḥ suvargaṃ lokaṃ gamayiṣyatīti
 so 'gnim astaut
 sa enam̐ stutaḥ suvargaṃ lokam agamayat |
 yaḥ // evaṃ vidvān agnim upatiṣṭhate suvargam eva lokam eti 
 sarvam āyur eti |
 abhi vā eṣo 'gnī ā rohati ya enāv upatiṣṭhate 
 yathā khalu vai śreyān abhyārūḍhaḥ kāmayate tathā karoti
 naktam upa tiṣṭhate na prātaḥ 
 sam̐ hi naktaṃ vratāni sṛjyante 
 saha śreyām̐ś ca pāpīyām̐ś cāsāte 
 jyotir vā agnis tamo rātrir 
 yat // naktam upatiṣṭhate jyotiṣaiva tamas tarati |
 upastheyo 'gnīr {nopastheyā < nopastheyās} ity āhur 
 manuṣyāyen nvai yo 'harahar āhṛtyāthainaṃ yācati sa in nvai tam upārchati |
 atha ko devān aharahar yāciṣyatīti 
 tasmān nopastheyas |
 atho khalv āhur āśiṣe vai kaṃ yajamāno yajata iti |
 eṣā khalu vai // āhitāgner āśīr yad agnim upatiṣṭhate 
 tasmād upastheyaḥ
 prajāpatiḥ paśūn asṛjata 
 te sṛṣṭā ahorātre prāviśan
 tāñ chandobhir anv avindad 
 yac chandobhir upatiṣṭhate svam eva tad anv ichati
 na tatra jāmy astīty āhur yo 'harahar upatiṣṭhata iti
 yo vā agnim pratyaṅṅ upatiṣṭhate praty enam oṣati 
 yaḥ parāṅ viṣvaṅ prajayā paśubhir eti
 kavātiryaṅṅ ivopa tiṣṭheta 
 nainam pratyoṣati na viṣvaṅ prajayā paśubhir eti //
 mama nāma prathamaṃ jātavedaḥ pitā mātā ca dadhatur yad agre / tat tvam bibhṛhi punar ā mad aitos tavāhaṃ nāma bibharāṇy agne //
 mama nāma tava ca jātavedo vāsasī iva vivasānau ye carāvaḥ / āyuṣe tvaṃ jīvase vayaṃ yathāyathaṃ vi pari dadhāvahai punas te //
 namo 'gnaye 'pratividdhāya namo 'nādhṛṣṭāya namaḥ samrāje / aṣāḍhaḥ // agnir bṛhadvayā viśvajit sahantyaḥ śreṣṭho gandharvaḥ //
 tvatpitāro agne devās tvāmāhutayas tvadvivācanāḥ / sam mām āyuṣā saṃ gaupatyena suhite mā dhāḥ //
 ayam agniḥ śreṣṭhatamo 'yam bhagavattamo 'yam̐ sahasrasātamaḥ / asmā astu suvīryam //
 mano jyotir juṣatām ājyaṃ vichinnaṃ yajñam̐ sam imaṃ dadhātu / yā iṣṭā uṣaso nimrucaś ca tāḥ saṃ dadhāmi haviṣā ghṛtena //
 payasvatīr oṣadhayaḥ // payasvad vīrudhām payaḥ / apām payaso yat payas tena mām indra sam̐ sṛja //
 agne vratapate vrataṃ cariṣyāmi tac chakeyaṃ tan me rādhyatām /
 agnim̐ hotāram iha tam̐ huve devān yajñiyān iha yān havāmahe // ā yantu devāḥ sumanasyamānā viyantu devā haviṣo me asya
 kas tvā yunakti sa tvā yunaktu
 yāni gharme kapālāny upacinvanti // vedhasaḥ / pūṣṇas tāny api vrata indravāyū vi muñcatām //
 abhinno gharmo jīradānur yata āttas tad agan punaḥ / idhmo vediḥ paridhayaś ca{FN corrected in IS  Ed: śa} sarve yajñasyāyur anu saṃ caranti //
 trayastrim̐śat tantavo ye vitatnire ya imaṃ yajñam̐ svadhayā dadante teṣāṃ chinnam praty etad dadhāmi svāhā gharmo devām̐ apy etu //
 vaiśvānaro na ūtyā pra yātu parā vataḥ / agnir ukthena vāhasā //
 ṛtāvānaṃ vaiśvānaram ṛtasya jyotiṣas patim / ajasraṃ gharmam īmahe //
 vaiśvānarasya dam̐sanābhyo bṛhad ariṇād ekaḥ svapasyayā kaviḥ / ubhā pitarā mahayann ajāyatāgnir dyāvāpṛthivī bhūriretasā //
 pṛṣṭo divi pṛṣṭo agniḥ pṛthivyām pṛṣṭo viśvā oṣadhīr ā viveśa / vaiśvānaraḥ sahasā pṛṣṭo agniḥ sa no divā saḥ // riṣaḥ pātu naktam /
 jāto yad agne bhuvanā vyakhyaḥ paśuṃ na gopā iryaḥ parijmā / vaiśvānara brahmaṇe vinda gātuṃ yūyam pāta svastibhiḥ sadā naḥ //
 tvam agne śociṣā śośucāna ā rodasī apṛṇā jāyamānaḥ / tvam devām̐ abhiśaster amuñco vaiśvānara jātavedo mahitvā //
 asmākam agne maghavatsu dhārayānāmi kṣatram ajaram̐ suvīryam / vayaṃ jayema śatinam̐ sahasṛṇaṃ vaiśvānara // vājam agne tavo 'tibhiḥ //
 vaiśvānarasya sumatau syāma rājā hikam bhuvanānām abhiśrīḥ / ito jāto viśvam idaṃ vi caṣṭe vaiśvānaro yatate sūryeṇa //
 ava te heḍo varuṇa namobhir ava yajñebhir īmahe havirbhiḥ / kṣayann asmabhyam asura praceto rājann enām̐si siśrathaḥ kṛtāni //
 ud uttamaṃ varuṇa pāśam asmad avādhamaṃ vi madhyamam̐ śrathāya / athā vayam āditya // vrate tavānāgaso aditaye syāma //
 dadhikrāvṇo akāriṣaṃ jiṣṇor aśvasya vājinaḥ / surabhi no mukhā karat pra ṇa āyūm̐ṣi tāriṣat //
 ā dadhikrāḥ śavāsā pañca kṛṣṭīḥ sūrya iva jyotiṣāpas tatāna / sahasrasāḥ śatasā vājy arvā pṛṇaktu vadhvā sam imā vacām̐si //
 agnir mūrdhā
 bhuvaḥ /
 maruto yad dha vo divaḥ sumnāyanto havāmahe / ā tū naḥ // upa gantana //
 yā vaḥ śarma śaśamānāya santi tridhātūni dāśuṣe yachatādhi / asmabhyaṃ tāni maruto vi yanta rayiṃ no dhatta vṛṣaṇaḥ suvīram
 aditir na uruṣyatv aditiḥ śarma yachatu / aditiḥ pātv am̐hasaḥ //
 mahīm ū ṣu mātaram̐ suvratānām ṛtasya patnīm avase huvema / tuvikṣatrām ajarantīm urūcīm̐ suśarmāṇam aditim̐ supraṇītim //
 sutrāmāṇam pṛthivīṃ dyām anehasam̐ suśarmāṇam aditim̐ supraṇītim / daivīṃ nāvam̐ svaritrām anāgasam asravantīm ā ruhemā svastaye //
 imām̐ su nāvam āruham̐ śatāritrām̐ śatasphyām / achidrām pārayiṣṇum //
 saṃ tvā siñcāmi yajuṣā prajām āyur dhanaṃ ca / bṛhaspatiprasūto yajamāna iha mā riṣat //
 ājyam asi satyam asi satyasyādhyakṣam asi havir asi vaiśvānaraṃ vaiśvadevam utpūtaśuṣmam̐ satyaujāḥ saho 'si sahamānam asi sahasvārātīḥ sahasvārātīyataḥ sahasva pṛtanāḥ sahasva pṛtanyataḥ sahasravīryam asi tan mā jinvājyasyājyam asi satyasya satyam asi satyāyuḥ // asi satyaśuṣmam asi satyena tvābhi ghārayāmi tasya te bhakṣīya
 pañcānāṃ tvā vātānāṃ yantrāya dhartrāya gṛhṇāmi
 pañcānāṃ tvartūnāṃ yantrāya dhartrāya gṛhṇāmi
 pañcānāṃ tvā diśām̐ yantrāya dhartrāya gṛhṇāmi
 pañcānāṃ tvā pañcajanānāṃ yantrāya dhartrāya gṛhṇāmi
 caros tvā pañcabilasya yantrāya dhartrāya gṛhṇāmi
 brahmaṇas tvā tejase yantrāya dhartrāya gṛhṇāmi
 kṣatrasya tvaujase yantrāya // dhartrāya gṛhṇāmi
 viśe tvā yantrāya dhartrāya gṛhṇāmi
 suvīryāya tvā gṛhṇāmi
 suprajāstvāya tvā gṛhṇāmi
 rāyas poṣāya tvā gṛhṇāmi
 brahmavarcasāya tvā gṛhṇāmi
 bhūr asmākam̐ havir devānām āśiṣo yajamānasya devānāṃ tvā devatābhyo gṛhṇāmi
 kāmāya tvā gṛhṇāmi //
 dhruvo 'si dhruvo 'ham̐ sajāteṣu bhūyāsaṃ dhīraś cettā vasuvid |
 ugro 'sy ugro 'ham̐ sajāteṣu bhūyāsam ugraś cettā vasuvid |
 abhibhūr asy abhibhūr aham̐ sajāteṣu bhūyāsam abhibhūś cettā vasuvid |
 yunajmi tvā brahmaṇā daivyena havyāyāsmai voḍhave jātavedaḥ / indhānās tvā suprajasaḥ suvīrā jyog jīvema balihṛto vayaṃ te //
 yan me agne asya yajñasya riṣyāt // yad vā skandād ājyasyota viṣṇo / tena hanmi sapatnam durmarāyum ainaṃ dadhāmi nirṛtyā upasthe //
 bhūr bhuvaḥ suvar
 ucchuṣmo agne yajamānāyaidhi niśuṣmo abhidāsate
 agne deveddha manviddha mandrajihvāmartyasya te hotar mūrdhann ā jigharmi rāyas poṣāya suprajāstvāya suvīryāya
 mano 'si prājāpatyam manasā mā bhūtenāviśa
 vāg asy aindrī sapatnakṣayaṇī // vācā mendriyeṇāviśa
 vasantam ṛtūnām prīṇāmi sa mā prītaḥ prīṇātu
 grīṣmam ṛtūnām prīṇāmi sa mā prītaḥ prīṇātu
 varṣā ṛtūnām prīṇāmi tā mā prītāḥ prīṇantu
 śaradam ṛtūnām prīṇāmi sā mā prītā prīṇātu
 hemantaśiśirāv ṛtūnām prīṇāmi tau mā prītau prīṇītām
 agnīṣomayor ahaṃ devayajyayā cakṣuṣmān bhūyāsam
 agner ahaṃ devayajyayānnādo bhūyāsam //
 dabdhir asy adabdho bhūyāsam amuṃ dabheyam
 agnīṣomayor ahaṃ devayajyayā vṛtrahā bhūyāsam
 indrāgniyor ahaṃ devayajyayendriyāvy annādo bhūyāsam
 indrasyāhaṃ devayajyayendriyāvī bhūyāsam
 mahendrasyāhaṃ devayajyayā jemānam mahimānaṃ gameyam
 agneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam //
 agnir mā duriṣṭāt pātu savitāghaśam̐sāt |
 yo me 'nti dūre 'rātīyati tam etena jeṣam |
 surūpavarṣavarṇa ehīmān bhadrān duryām̐ abhy ehi mām anuvratā
 ny u śīrṣāṇi mṛḍhvam
 iḍa ehy adita ehy sarasvaty ehi
 rantir asi ramatir asi sūnary asi
 juṣṭe juṣṭiṃ te 'śīyopahūta upahavaṃ // te 'śīya
 sā me satyāśīr asya yajñasya bhūyāt |
 areḍatā manasā tac chakeyam |
 yajño divam̐ rohatu yajño divaṃ gachatu
 yo devayānaḥ panthās tena yajño devām̐ apy etu |
 asmāsv indra indriyaṃ dadhātv asmān rāya uta yajñāḥ sacantām asmāsu santv āśiṣaḥ sā naḥ priyā supratūrtir maghonī
 juṣṭir asi juṣasva no juṣṭā naḥ // asi juṣṭiṃ te gameyam
 mano jyotir juṣatām ājyaṃ vichinnaṃ yajñam̐ sam imaṃ dadhātu / bṛhaspatis tanutām imaṃ no viśve devā iha mādayantām //
 bradhan pinvasva
 dadato me mā kṣāyi kurvato me mopa dasat
 prajāpater bhāgo 'sy ūrjasvān payasvān
 prāṇāpānau me pāhi samānavyānau me pāhy udānavyānau me pāhi |
 akṣito 'sy akṣityai tvā mā me kṣeṣṭhā amutrā 'muṣmiM loke //
 barhiṣo 'haṃ devayajyayā prajāvān bhūyāsam |
 narāśam̐sasyāhaṃ devayajyayā paśumān bhūyāsam
 agneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam
 agner aham ujjitim anūj jeṣam |
 somasyāham ujjitim anūj jeṣam
 agner aham ujjitim anūj jeṣam
 agnīṣomayor aham ujjitim anūj jeṣam
 indrāgniyor aham ujjitim anūj jeṣam
 indrasyāham // ujjitim anūj jeṣam
 mahendrasyāham ujjitim anūj jeṣam
 agneḥ sviṣṭakṛto 'ham ujjitim anūj jeṣam
 vājasya mā prasavenodgrābheṇod agrabhīt / athā sapatnām̐ indro me nigrābheṇādharām̐ akaḥ //
 udgrābhaṃ ca nigrābhaṃ ca brahma devā avīvṛdhan / athā sapatnān indrāgnī me viṣūcīnān vy asyatām //
 emā agmann āśiṣo dohakāmā indravantaḥ // vanāmahe dhukṣīmahi prajām iṣam //
 rohitena tvāgnir devatāṃ gamayatu haribhyāṃ tvendro devatāṃ gamayatv etaśena tvā sūryo devatāṃ gamayatu
 vi te muñcāmi raśanā vi raśmīn vi yoktrā yāni paricartanāni dhattād asmāsu draviṇaṃ yac ca bhadram pra ṇo brūtād bhāgadhān devatāsu
 viṣṇoḥ śamyor ahaṃ devayajyayā yajñena pratiṣṭhāṃ gameyam |
 somasyāhaṃ devayajyayā // suretā reto dhiṣīya
 tvaṣṭur ahaṃ devayajyayā paśūnām̐ rūpam puṣeyam |
 devānām patnīr agnir gṛhapatir yajñasya mithunaṃ tayor ahaṃ devayajyayā mithunena pra bhūyāsam |
 vedo 'si vittir asi videya
 karmāsi karuṇam asi kriyāsam |
 sanir asi sanitāsi saneyam |
 ghṛtavantaṃ kulāyinam̐ rāyas poṣam̐ sahasriṇaṃ vedo dadātu vājinam //
 ā pyāyatāṃ dhruvā ghṛtena yajñaṃyajñam prati devayadbhyaḥ / sūryāyā ūdho 'dityā upastha urudhārā pṛthivī yajñe asmin //
 prajāpater vibhān nāma lokas tasmim̐s tvā dadhāmi saha yajamānena
 sad asi san me bhūyāḥ sarvam asi sarvam me bhūyāḥ pūrṇam asi pūrṇam me bhūyā akṣitam asi mā me kṣeṣṭhāḥ /
 prācyāṃ diśi devā ṛtvijo mārjayantāṃ dakṣiṇāyām // diśi māsāḥ pitaro mārjayantām pratīcyāṃ diśi gṛhāḥ paśavo mārjayantām udīcyāṃ diśy āpa oṣadhayo vanaspatayo mārjayantām ūrdhvāyāṃ diśi yajñaḥ saṃvatsaro yajñapatir mārjayantām /
 viṣṇoḥ kramo 'sy abhimātihā gāyatreṇa chandasā pṛthivīm anu vi krame nirbhaktaḥ sa yaṃ dviṣmas |
 viṣṇoḥ kramo 'sy abhiśastihā traiṣṭubhena chandasāntarikṣam anu vi krame nirbhaktaḥ sa yaṃ dviṣmas |
 viṣṇoḥ kramo 'sy arātīyato hantā jāgatena chandasā divam anu vi krame nirbhaktaḥ sa yaṃ dviṣmas |
 viṣṇoḥ kramo 'si śatrūyato hantānuṣṭubhena chandasā diśo 'nu vi krame nirbhaktaḥ sa yaṃ dviṣmaḥ //
 aganma suvaḥ suvar aganma
 saṃdṛśas te mā chitsi yat te tapas tasmai te mā vṛkṣi
 subhūr asi śreṣṭho raśmīnām āyurdhā asy āyur me dhehi varcodhā asi varco mayi dhehi |
 idam aham amum bhrātṛvyam ābhyo digbhyo 'syai divo 'smād antarikṣād asyai pṛthivyā asmād annādyān nir bhajāmi nirbhaktaḥ sa yaṃ dviṣmaḥ //
 sam jyotiṣābhūvam
 aindrīm āvṛtam anvāvarte
 sam aham prajayā sam mayā prajā
 sam aham̐ rāyas poṣeṇa sam mayā rāyas poṣaḥ /
 samiddho agne me dīdihi sameddhā te agne dīdyāsam |
 vasumān yajño vasīyān bhūyāsam
 agna āyūm̐ṣi pavasa ā suvorjam iṣaṃ ca naḥ / āre bādhasva duchunām //
 agne pavasva suvapā asme varcaḥ suvīryam // dadhat poṣam̐ rayim mayi //
 agne gṛhapate sugṛhapatir ahaṃ tvayā gṛhapatinā bhūyāsam̐ sugṛhapatir mayā tvaṃ gṛhapatinā bhūyāḥ śatam̐ himās tām āśiṣam ā śāse tantave jyotiṣmatīṃ tām āśiṣam ā śāse 'muṣmai jyotiṣmatīm |
 kas tvā yunakti sa tvā vi muñcatv //
 agne vratapate vratam acāriṣaṃ tad aśakaṃ tan me 'rādhi
 yajño babhūva sa ā // babhūva sa pra jajñe sa vāvṛdhe / sa devānām adhipatir babhūva so asmām̐ adhipatīn karotu vayam̐ syāma patayo rayīṇām
 gomām̐ agne 'vimām̐ aśvī yajño nṛvatsakhā sadam id apramṛṣyaḥ / iḍāvām̐ eṣo asura prajāvān dīrgho rayiḥ pṛthubudhnaḥ sabhāvān //
 yathā vai samṛtasomā evaṃ vā ete samṛtayajñā yad darśapūrṇamāsau
 kasya vāha devā yajñam āgachanti kasya vā na
 bahūnāṃ yajamānānāṃ yo vai devatāḥ pūrvaḥ parigṛhṇāti sa enāḥ śvo bhūte yajate |
 etad vai devānām āyatanaṃ yad āhavanīyas |
 antarāgnī paśūnām |
 gārhapatyo manuṣyāṇām
 anvāhāryapacanaḥ pitṝṇām
 agniṃ gṛhṇāti
 sva evāyatane devatāḥ pari // gṛhṇāti
 tāḥ śvo bhūte yajate
 vratena vai medhyo 'gnir vratapatis |
 brāhmaṇo vratabhṛt |
 vratam upaiṣyan brūyāt |
 agne vratapate vrataṃ cariṣyāmīti |
 agnir vai devānāṃ vratapatis
 tasmā eva pratiprocya vratam ā labhate
 barhiṣā pūrṇamāse vratam upaiti vatsair amāvāsyāyām
 etad dhy etayor āyatanam
 upastīryaḥ pūrvaś cāgnir aparaś cety āhus |
 manuṣyāḥ // in nvā upastīrṇam ichanti kim u devā yeṣāṃ navāvasānam
 upāsmiñ chvo yakṣyamāṇe devatā vasanti ya evaṃ vidvān agnim upastṛṇāti
 yajamānena grāmyāś ca paśavo 'varudhyā āraṇyāś cety āhus |
 yad grāmyān upavasati tena grāmyān ava runddhe
 yad āraṇyasyāśnāti tenāraṇyān
 yad anāśvān upavaset pitṛdevatyaḥ syāt |
 āraṇyasyāśnāti |
 indriyam // vā āraṇyam
 indriyam evātman dhatte
 yad anāśvān upavaset kṣodhukaḥ syāt |
 yad aśnīyād rudro 'sya paśūn abhi manyeta |
 apo 'śnāti
 tan nevāśitaṃ nevānaśitam |
 na kṣodhuko bhavati
 nāsya rudraḥ paśūn abhi manyate
 vajro vai yajñaḥ
 kṣut khalu vai manuṣyasya bhrātṛvyas |
 yad anāśvān upavasati
 vajreṇaiva sākṣāt kṣudham bhrātṛvyam̐ hanti //
 yo vai śraddhām anārabhya yajñena yajate nāsyeṣṭāya śrad dadhate |
 apaḥ pra ṇayati śraddhā vā āpaḥ śraddhām evārabhya yajñena yajata ubhaye 'sya devamanuṣyā iṣṭāya śrad dadhate tad āhur ati vā etā vartraṃ nedanty ati vācaṃ mano vāvaitā nāti nedantīti
 manasā pra ṇayatīyaṃ vai manaḥ // anayaivaināḥ pra ṇayaty askannahavir bhavati ya evaṃ veda
 yajñāyudhāni sam bharati yajño vai yajñāyudhāni yajñam eva tat sam {F bharati}{W bharati}{GOLS bharati}
 yad ekamekam̐ sambharet pitṛdevatyāni syur yat saha sarvāṇi mānuṣāṇi
 dvedve sam bharati yājyānuvākyayor eva rūpaṃ karoty atho mithunam eva
 yo vai daśa yajñāyudhāni veda mukhato 'sya yajñaḥ kalpate
 sphyaḥ // ca kapālāni cāgnihotrahavaṇī śūrpaṃ ca kṛṣṇājinaṃ ca śamyā colūkhalaṃ ca musalaṃ ca dṛṣac copalā caitāni vai daśa yajñāyudhāni ya evaṃ veda mukhato 'sya yajñaḥ kalpate
 yo vai devebhyaḥ pratiprocya yajñena yajate juṣante 'sya devā havyam
 havir nirupyamāṇam abhi mantrayetāgnim̐ hotāram iha tam̐ huva iti //
 devebhya eva pratiprocya yajñena yajate juṣante 'sya devā havyam
 eṣa vai yajñasya graho gṛhītvaiva yajñena yajate
 tad uditvā vācaṃ yachati yajñasya dhṛtyai |
 atho manasā vai prajāpatir yajñam atanuta manasaiva tad yajñaṃ tanute rakṣasām ananvavacārāya
 yo vai yajñaṃ yoga āgate yunakti yuṅkte yuñjāneṣu
 kas tvā yunakti sa tvā yunaktv ity āha prajāpatir vai kaḥ prajāpatinaivainaṃ yunakti yuṅkte yuñjāneṣu //
 prajāpatir yajñān asṛjatāgnihotraṃ cāgniṣṭomaṃ ca paurṇamāsīṃ cokthyaṃ cāmāvāsyāṃ cātirātraṃ ca
 tān ud amimīta
 yāvad agnihotram āsīt tāvān agniṣṭomo yāvatī paurṇamāsī tāvān ukthyo yāvaty amāvāsyā tāvān atirātras |
 ya evaṃ vidvān agnihotraṃ juhoti yāvad agniṣṭomenopāpnoti tāvad upāpnoti
 ya evaṃ vidvān paurṇamāsīṃ yajate yāvad ukthyenopāpnoti // tāvad upāpnoti
 ya evaṃ vidvān amāvāsyāṃ yajate yāvad atirātreṇopāpnoti tāvad upāpnoti
 parameṣṭhino vā eṣa yajño 'gra āsīt
 tena sa paramāṃ kāṣṭhām agachat
 tena prajāpatiṃ niravāsāyayat
 tena prajāpatiḥ paramāṃ kāṣṭhām agachat
 tenendraṃ niravāsāyayat
 tenendraḥ paramāṃ kāṣṭhām agachat
 tenāgnīṣomau niravāsāyayat
 tenāgnīṣomau paramāṃ kāṣṭhām agachatām |
 yaḥ // evaṃ vidvān darśapūrṇamāsau yajate paramām eva kāṣṭhāṃ gachati
 yo vai prajātena yajñena yajate pra prajayā paśubhir mithunair jāyate
 dvādaśa māsāḥ saṃvatsaro dvādaśa dvaṃdvāni darśapūrṇamāsayos tāni sampādyānīty āhus |
 vatsaṃ copāvasṛjaty ukhāṃ cādhi śrayati |
 ava ca hanti dṛṣadau ca samāhanti |
 adhi ca vapate kapālāni copa dadhāti
 puroḍāśaṃ ca // adhiśrayaty ājyaṃ ca
 stambayajuś ca haraty abhi ca gṛhṇāti
 vediṃ ca pari gṛhṇāti patnīṃ ca saṃ nahyati
 prokṣaṇīś cāsādayaty ājyaṃ ca |
 etāni vai dvādaśa dvaṃdvāni darśapūrṇamāsayos
 tāni ya evam̐ sampādya yajate prajātenaiva yajñena yajate pra prajayā paśubhir mithunair jāyate //
 dhruvo 'si dhruvo 'ham̐ sajāteṣu bhūyāsam ity āha dhruvān evainān kurute |
 ugro 'sy ugro 'ham̐ sajāteṣu bhūyāsam ity āhāprativādina evainān kurute |
 abhibhūr asy abhibhūr aham̐ sajāteṣu bhūyāsam ity āha ya evainam pratyutpipīte tam upāsyate
 yunajmi tvā brahmaṇā daivyenety āhaiṣa vā agner yogas tena // evainaṃ yunakti
 yajñasya vai samṛddhena devāḥ suvargaṃ lokam āyan yajñasya vyṛddhenāsurān parā bhāvayan yan me agne asya yajñasya riṣyād ity āha yajñasyaiva tat samṛddhena yajamānaḥ suvargaṃ lokam eti yajñasya vyṛddhena bhrātṛvyān parā bhāvayati |
 agnihotram etābhir vyāhṛtībhir upa sādayed yajñamukhaṃ vā agnihotram brahmaitā vyāhṛtayo yajñamukha eva brahma // kurute saṃvatsare paryāgata etābhir evopa sādayed brahmaṇaivobhayataḥ saṃvatsaram pari gṛhṇāti
 darśapūrṇamāsau cāturmāsyāny ālabhamāna etābhir vyāhṛtībhir havīm̐ṣy ā sādayed yajñamukhaṃ vai darśapūrṇamāsau cāturmāsyāni brahmaitā vyāhṛtayo yajñamukha eva brahma kurute saṃvatsare paryāgata etābhir evā sādayed brahmaṇaivobhayataḥ saṃvatsaram pari gṛhṇāti
 yad vai yajñasya sāmnā kriyate rāṣṭram // yajñasyāśīr gachati yad ṛcā viśaṃ yajñasyāśīr gachaty atha brāhmaṇo 'nāśīrkeṇa yajñena yajate sāmidhenīr anuvakṣyann etā vyāhṛtīḥ purastād dadhyād brahmaiva pratipadaṃ kurute tathā brāhmaṇaḥ sāśīrkeṇa yajñena yajate
 yaṃ kāmayeta yajamānam bhrātṛvyam asya yajñasyāśīr gached iti tasyaitā vyāhṛtīḥ puro'nuvākyāyāṃ dadhyād bhrātṛvyadevatyā vai puro'nuvākyā bhrātṛvyam evāsya yajñasya // āśīr gachati
 yān kāmayeta yajamānānt samāvaty enān yajñasyāśīr ghached iti teṣām etā vyāhṛtīḥ puro'nuvākyāyā ardharca ekāṃ dadhyād yājyāyai purastād ekāṃ yājyāyā ardharca ekāṃ tathainānt samāvatī yajñasyāśīr gachati
 yathā vai parjanyaḥ suvṛṣṭaṃ varṣaty evaṃ yajño yajamānasya varṣati sthalayodakam parigṛhṇanty āśiṣā yajñaṃ yajamānaḥ pari gṛhṇāti
 mano 'si prājāpatyam // manasā mā bhūtenā viśety āha mano vai prājāpatyam prajāpatyo yajño mana eva yajñam ātman dhatte
 vāg asy aindrī sapatnakṣayaṇī vācā mendriyeṇā viśety āhaindrī vai vāg vācam evāndrīm ātman dhatte //
 yo vai saptadaśam prajāpatiṃ yajñam anvāyattaṃ veda prati yajñena tiṣṭhati na yajñād bhram̐śate |
 ā śrāvayeti caturakṣaram astu śrauṣaḍ iti caturakṣaraṃ yajeti dvyakṣaraṃ ye yajāmaha iti pañcākṣaraṃ dvyakṣaro vaṣaṭkāras |
 eṣa vai saptadaśaḥ prajāpatir yajñam anvāyattas |
 ya evaṃ veda prati yajñena tiṣṭhat na yajñād bhram̐śate
 yo vai yajñasya prāyaṇam pratiṣṭhām // udayanaṃ veda pratiṣṭhitenāriṣṭena yajñena sam̐sthāṃ gachati |
 ā śrāvayāstu śrauṣaḍ yaja ye yajāmahe vaṣaṭkāra etad vai yajñasya prāyaṇam eṣā pratiṣṭhaitad udayanam |
 ya evaṃ veda pratiṣṭhitenāriṣṭena yajñena sam̐sthāṃ gachati
 yo vai sūnṛtāyai dohaṃ veda duha evainām |
 yajño vai sūnṛtā |
 ā śrāvayety aivainām ahvat |
 astu // śrauṣaḍ ity {upāvāsrāg < upāvāsrāj}
 yajety ud anaiṣīt |
 ye yajāmaha ity upāsadat |
 vaṣaṭkāreṇa dadghi |
 eṣa vai sūnṛtāyai dohas |
 ya evaṃ veda duha evainām |
 devā vai sattram āsata
 teṣāṃ diśo 'dasyan
 ta etām ārdrām paṅktim apaśyann ā śrāvayeti purovātam ajanayann astu śrauṣād ity abhram̐ sam aplāvayan yajeti vidyutam // ajanayan ye yajāmaha iti prāvarṣayan abhy astanayan vaṣaṭkāreṇa
 tato vai tebhyo diśaḥ prāpyāyanta
 ya evaṃ veda prāsmai diśaḥ pyāyante
 prajāpatiṃ tvo veda prajāpatis tvaṃ veda
 yam prajāpatir veda sa puṇyo bhavati |
 eṣa vai chandasyaḥ prajāpatir ā śrāvayāstu śrauṣaḍ yaja ye yajāmahe vaṣaṭkāras |
 ya evaṃ veda puṇyo bhavati
 vasantam // ṛtūnām prīṇāmīty āha |
 ṛtavo vai prayājās |
 ṛtūn eva prīṇāti
 te 'smai prītā yathāpūrvaṃ kalpante
 kalpante 'smā ṛtavo ya evaṃ veda |
 agnīṣomayor ahaṃ devayajyayā cakṣuṣmān bhūyāsam ity āha |
 agnīṣomābhyāṃ vai yajñaś cakṣuṣmān
 tābhyām eva cakṣur ātman dhatte |
 agner ahaṃ devayajyayānnādo bhūyāsam ity āha |
 agnir vai devānām annādas
 tenaiva // annādyam ātman dhatte
 dabdhir asy adabdho bhūyāsam amuṃ dabheyam ity āha |
 etayā vai dabhyā devā asurān adabhnuvan
 tayaiva bhrātṛvyaṃ dabhnoti |
 agnīṣomayor ahaṃ devayajyayā vṛtrahā bhūyāsam ity āha |
 agnīṣomābhyāṃ vā indro vṛtram ahan
 tābhyām eva bhrātṛvyam̐ stṛṇute |
 indrāgniyor ahaṃ devayajyayendriyāvy annādo bhūyāsam ity āha |
 indriyāvy evānnādo bhavati |
 indrasya // ahaṃ devayajyayendriyāvī bhūyāsam ity āha |
 indriyāvy eva bhavati
 mahendrasyāhaṃ devayajyayā jemānam mahimānaṃ gameyam ity āha
 jemānam eva mahimānaṃ gachati |
 agneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam ity āha |
 āyur evātman dhatte prati yajñena tiṣṭhati //
 indraṃ vo viśvatas pari havāmahe janebhyaḥ / asmākam astu kevalaḥ //
 indraṃ naro nemadhitā havante yat pāryā yunajate dhiyas tāḥ / śūro nṛṣātā śavasaś cakāna ā gomati vraje bhajā tvaṃ naḥ //
 indriyāṇi śatakrato yā te janeṣu pañcasu / indra tāni ta ā vṛṇe //
 anu te dāyi maha indriyāya satrā te viśvam anu vṛtrahatye / anu // kṣatram anu saho yajatrendra devebhir anu te nṛṣahye //
 ā yasmint sapta vāsavās tiṣṭhanti svāruho yathā / ṛṣir ha dīrghaśruttama indrasya gharmo atithiḥ //
 āmāsu pakvam airaya ā sūryam̐ rohayo divi / gharmaṃ na sāman tapatā suvṛktibhir juṣṭaṃ girvaṇase giraḥ //
 indram id gāthino bṛhad indram arkebhir arkiṇaḥ / indraṃ vāṇīr anūṣata //
 gāyanti tvā gāyatriṇaḥ // arcanty arkam arkiṇaḥ / brahmāṇas tvā śatakratav ud vam̐śam iva yemire //
 am̐homuce pra bharemā manīṣām oṣiṣṭhadāvne sumatiṃ gṛṇānāḥ / idam indra prati havyaṃ gṛbhāya satyāḥ santu yajamānasya kāmāḥ //
 viveṣa yan mā dhiṣaṇā jajāna stavai purā pāryād indram ahnaḥ / am̐haso yatra pīparad yathā no nāveva yāntam ubhaye havante //
 pra samrājam prathamam adhvarāṇām // am̐homucaṃ vṛṣabhaṃ yajñiyānām / apāṃ napātam aśvinā hayantam asmin nara indriyaṃ dhattam ojaḥ //
 vi na indra mṛdho jahi nīcā yacha pṛtanyataḥ / adhaspadaṃ tam īṃ kṛdhi yo asmām̐ abhidāsati //
 indra kṣatram abhi vāmam ojo 'jāyathā vṛṣabha carṣaṇīnām / apānudo janam amitrayantam uruṃ devebhyo akṛṇor u lokam //
 mṛgo na bhīmaḥ kucaro giriṣṭhāḥ parāvataḥ // ā jagāmā parasyāḥ / sṛkam̐ sam̐śāya pavim indra tigmaṃ vi śatrūn tāḍhi vi mṛdho nudasva //
 vi śatrūn vi mṛdho nuda vi vṛtrasya hanū ruja / vi manyum indra bhāmito 'mitrasyābhidāsataḥ //
 trātāram indram avitāram indram̐ havehave suhavam̐ śūram indram / huve nu śakram puruhūtam indram̐ svasti no maghavā dhātv indraḥ //
 mā te asyām // sahasāvan pariṣṭāv aghāya bhūma harivaḥ parādai / trāyasva no 'vṛkebhir varūthais tava priyāsaḥ sūriṣu syāma //
 anavas te ratham aśvāya takṣan tvaṣṭā vajram puruhūta dyumantam / brahmāṇa indram mahayanto arkair avardhayann ahaye hantavā u //
 vṛṣṇe yat te vṛṣaṇo arkam arcān indra grāvāṇo aditiḥ sajoṣāḥ / anaśvāso ye pavayo 'rathā indreṣitā abhyavartanta dasyūn //
 pākayajñaṃ vā anv āhitāgneḥ paśava upa tiṣṭhanta iḍā khalu vai pākayajñaḥ
 saiṣāntarā prayājānūyājān yajamānasya loke 'vahitā / tām āhriyamāṇām abhi mantrayeta
 surūpavarṣavarṇa ehīti paśavo vā iḍā paśūn evopa hvayate / yajñaṃ vai devā aduhran yajño 'surām̐ aduhat
 te 'surā yajñadugdhāḥ parābhavan yo vai yajñasya dohaṃ vidvān // yajate 'py anyaṃ yajamānaṃ duhe / sā me satyāśīr asya yajñasya bhūyād ity āhaiṣa vai yajñasya dohas
 tenaivainaṃ duhe / prattā vai gaur duhe pratteḍā yajamānāya duha ete vā iḍāyai stanā iḍopahūteti vāyur vatso / yarhi hoteḍām upahvyayeta tarhi yajamāno hotāram īkṣamāṇo vāyum manasā dhyāyet // mātre vatsam upāvasṛjati / sarveṇa vai yajñena devāḥ suvargaṃ lokam āyan
 pākayajñena manur aśrāmyat seḍā manum upāvartata tāṃ devāsurā vy ahvayanta pratīcīṃ devāḥ parācīṃ asurāḥ sā devān upāvartata paśavo vai tad devān avṛṇata paśavo 'surān ajahur / yaṃ kāmayetāpaśuḥ syād iti parācīṃ tasyeḍām upa hvayetāpaśur eva bhavanti
 yam // kāmayeta paśumānt syād iti pratīcīm tasyeḍām upa hvayeta paśumān eva bhavati / brahmavādino vadanti
 sa tvā iḍāṃ upa hvayeta ya iḍāṃ upahūyātmānam iḍāyām upahvayeteti / sā naḥ priyā supratūrtir maghonīty āheḍām evopahūyātmānam iḍāyām upa hvayate / vyastam iva vā etad yajñasya yad iḍā sāmi prāśnanti // sāmi mārjayanta etat prati vā asurāṇāṃ yajño vy achidyata
 brahmaṇā devāḥ sam adadhur / bṛhaspatis tanutām imaṃ na ity āha brahma vai devānām bṛhaspatir brahmaṇaiva yajñam̐ saṃ dadhāti / vichinnaṃ yajñam̐ sam imaṃ dadhātv ity āha
 saṃtatyai / viśve devā iha mādayantām ity āha saṃtatyaiva yajñaṃ devebhyo 'nu diśati / yāṃ vai // yajñe dakṣiṇāṃ dadāti tām asya paśavo 'nu saṃ krāmanti
 sa eṣa ījāno 'paśur bhāvuko yajamānena khalu vai tat kāryam ity āhur yathā devatrā dattaṃ kurvītātman paśūn ramayeteti / bradhna pinvasvety āha
 yajño vai bradhno yajñam eva tan mahayaty atho devatraiva dattaṃ kuruta ātman paśūn ramayate / dadato me mā kṣāyīty āhākṣitim evopaiti / kurvato me mopa dasad ity āha
 bhūmānam evopaiti //
 sam̐śravā ha sauvarcanasas tumiṃjam aupoditim uvāca
 yat sattriṇām̐ hotābhūḥ kām iḍām upāhvathā iti
 tām upāhva iti hovāca yā prāṇena devān dadhāra vyānena manuṣyān apānena pit ṝn iti
 chinatti sā na chinattī iti
 chinattīti hovāca
 śarīraṃ vā asyai tad upāhvathā iti hovāca
 gaur vai // asyai śarīram |
 gāṃ vāva tau tat pary avadatām |
 yā yajñe dīyate sā prāṇena devān dādhāra yayā manuṣyā jīvanti sā vyānena manuṣyān yām pitṛbhyo ghnanti sāpānena pit ṝn
 ya evaṃ veda paśumān bhavati |
 atha vai tām upāhva iti hovāca yā prajāḥ prabhavantīḥ praty ābhavatīti |
 annaṃ vā asyai tat // upāhvathā iti hovāca |
 oṣadhayo vā asyā annam
 oṣadhayo vai prajāḥ prabhavantīḥ praty ā bhavanti
 ya evaṃ vedānnādo bhavati |
 atha vai tām upāhva iti hovāca yā prajāḥ parābhavantīr anugṛhṇāti praty ābhavantīr gṛhṇātīti
 pratiṣṭhāṃ vā asyai tad upāhvathā iti hovāca |
 iyaṃ vā asyai pratiṣṭhā // iyaṃ vai prajāḥ parābhavantīr anu gṛhṇāti praty ābhavantīr gṛhṇāti
 ya evaṃ veda praty eva tiṣṭhati |
 atha vai tām upāhva iti hovāca yasyai nikramaṇe ghṛtam prajāḥ saṃjīvantīḥ pibantīti
 chinatti sā na chinattī iti
 na chinattīti hovāca pra tu janayatīti |
 eṣa vā iḍām upāhvathā iti hovāca
 vṛṣṭir vā iḍā
 vṛṣṭyai vai nikramaṇe ghṛtam prajāḥ saṃjīvantīḥ pibanti
 ya evaṃ veda praiva jāyate 'nnādo bhavati //
 paro'kṣaṃ vā anye devā ijyante pratyakṣam anye
 yad yajate ya eva devāḥ paro'kṣam ijyante tān eva tad yajati
 yad anvāhāryam āharaty ete vai devāḥ pratyakṣaṃ yad brāhmaṇās tān eva tena prīṇāti |
 atho dakṣiṇaivāsyaiṣā |
 atho yajñasyaiva chidram api dadhāti
 yad vai yajñasya krūraṃ yad viliṣṭaṃ tad anvāhāryeṇa // anvāharati
 tad anvāhāryasyānvāhāryatvam |
 devadūtā vā ete yad ṛtvijas |
 yad anvāhāryam āharati devadūtān eva prīṇāti
 prajāpatir devebhyo yajñān vyādiśat
 sa riricāno 'manyata
 sa etam anvāhāryam abhaktam apaśyat
 tam ātmann adhatta
 sa vā eṣa prājāpatyo yad anvāhāryas |
 yasyaivaṃviduṣo 'nvāhārya āhriyate sākṣād eva prajāpatim ṛdhnoti |
 aparimito nirupyas |
 aparimitaḥ prajāpatis |
 prajāpateḥ // āptyai
 devā vai yad yajñe 'kurvata tad asurā akruvata
 te devā etam prājāpatyam anvāhāryam apaśyan
 tam anvāharanta
 tato devā abhavan parāsurās |
 yasyaivaṃviduṣo 'nvāhārya āhriyate bhavaty ātmanā parāsya bhrātṛvyo bhavati
 yajñena vā iṣṭī pakvena pūrtī
 yasyaivaṃ viduṣo 'nvāhārya āhriyate sa tv eveṣṭāpūrtī
 prajāpater bhāgo 'si // ity āha
 prajāpatim eva bhāgadheyena sam ardhayati |
 ūrjasvān payasvān ity āha |
 ūrjam evāsmin payo dadhāti
 prāṇāpānau me pāhi samānavyānau me pāhīty āha |
 āśiṣam evaitām ā śāste |
 akṣito 'sy akṣityai tvā mā me kṣeṣṭhā amutrāmuṣmiM loka ity āha
 kṣīyate vā amuṣmiM loke 'nnam
 itaḥpradānam̐ hy amuṣmiM loke prajā upajīvanti
 yad evam abhimṛśaty akṣitim evainad gamayati nāsyāmuṣmiM loke 'nnaṃ kṣīyate //
 barhiṣo 'haṃ devayajyayā prajāvān bhūyāsam ity āha
 barhiṣā vai prajāpatiḥ prajā asṛjata
 tenaiva prajāḥ sṛjate
 narāśam̐sasyāhaṃ devayajyayā paśumān bhūyāsam ity āha
 narāśam̐sena vai prajāpatiḥ paśūn asṛjata
 tenaiva paśūnt sṛjate |
 agneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam ity āha |
 āyur evātman dhatte prati yajñena tiṣṭhati
 darśapūrṇamāsayoḥ // vai devā ujjitim anūd ajayan darśapūrṇamāsābhyām asurān apānudanta |
 aner aham ujjitim anūj jeṣam ity āha
 darśapūrṇamāsayor eva devatānāṃ yajamāna ujjitim anūj jayati darśapūrṇamāsābhyām bhrātṛvyān apa nudate
 vājavatībhyāṃ vy ūhati |
 annaṃ vai vājas |
 annam evāva runddhe
 dvābhyām pratiṣṭhityai
 yo vai yajñasya dvau dohau vidvān yajata ubhayataḥ // eva yajñaṃ duhe purastāc copariṣṭāc caiṣa vā anyo yajñasya doha iḍāyām anyas |
 yarhi hotā yajamānasya nāma gṛhṇīyāt tarhi brūyāt |
 emā agmann āśiṣo dohakāmā iti
 sam̐stutā eva devatā duhe |
 atho ubhayata eva yajñaṃ duhe purastāc copariṣṭhāc ca
 rohitena tvāgnir devatāṃ gamayatv ity āha |
 ete vai devāśvāḥ // yajamānaḥprastaras |
 yad etaiḥ prastaram praharati devāśvair eva yajamānam̐ suvargaṃ lokaṃ gamayati
 vi te muñcāmi raśanā vi raśmīn ity āha |
 eṣa vā agner vimokas
 tenaivainaṃ vi muñcati
 viṣṇoḥ śamyor ahaṃ devayajyayā yajñena pratiṣṭhāṃ gameyam ity āha
 yajño vai viṣṇur yajña evāntaraḥ prati tiṣṭhati
 somasyāhaṃ devayajyayā suretāḥ // reto dhiṣīyety āha
 somo vai retodhās tenaiva reta ātman dhatte
 tvaṣṭur ahaṃ devayajyayā paśūnām̐ rūpam puṣeyam ity āha
 tvaṣṭā vai paśūnām mithunānām̐ rūpakṛt
 tenaiva paśūnām̐ rūpam ātman dhatte
 devānām patnīr agnir gṛhapatir yajñasya mithunaṃ tayor ahaṃ devayajyayā mithunena pra bhūyāsam ity āha |
 etasmād vai mithunāt prajāpatir mithunena // prājāyata
 tasmād eva yajamāno mithunena pra jāyate
 vedo 'si vittir asi videyety āha
 vedena vai devā asurāṇāṃ vittaṃ vedyam avindanta
 tad vedasya vedatvam |
 yadyad bhrātṛvyasyābhidhyāyet tasya nāma gṛhṇīyāt
 tad evāsya sarvaṃ vṛṅkte
 ghṛtavantaṃ kulāyinam̐ rāyas poṣam̐ sahasriṇaṃ vedo dadātu vājinam ity āha
 pra sahasram paśūn āpnoti |
 āsya prajāyāṃ vājī jāyate ya evaṃ veda //
 dhruvāṃ vai ricyamānāṃ yajño 'nu ricyate yajñaṃ yajamāno yajamānam prajās |
 dhruvām āpyāyamānāṃ yajño 'nv ā pyāyate yajñaṃ yajamāno yajamānam prajās |
 ā pyāyatāṃ dhruvā ghṛtenety āha
 dhruvām evā pyāyayati
 tām āpyāyamānāṃ yajño 'nv ā pyāyate yajñaṃ yajamāno yajamānam prajāḥ
 prajāpater vibhān nāma lokas tasmim̐s tvā dadhāmi saha yajamāneneti // āha |
 ayaṃ vai prajāpater vibhān nāma lokas
 tasminn evainaṃ dadhāti saha yajamānena
 ricyata iva vā etad yad yajate
 yad yajamānabhāgam prāśnāty ātmānam eva prīṇāti |
 etāvān vai yajño yāvān yajamānabhāgas |
 yajño yajamānas |
 yad yajamāna bhāgam prāśnāti yajña eva yajñam prati ṣṭhāpayati |
 etad vai sūyavasam̐ sodakaṃ yad barhiś cāpaś ca |
 etat // yajamānasyāyatanaṃ yad vedis |
 yad pūrṇapātram antarvedi ninayati sva evāyatane sūyavasam̐ sodakaṃ kurute
 sad asi san me bhūyā ity āha |
 āpo vai yajñas |
 āpo 'mṛtam |
 yajñam evāmṛtam ātman dhatte
 sarvāṇi vai bhūtāni vratam upayantam anūpa yanti
 prācyāṃ diśi devā ṛtvijo mārjayantām ity āha |
 eṣa vai darśapūrṇamāsayor avabhṛthaḥ //
 yāny evainam bhūtāni vratam upayantam anūpayanti tair eva sahāvabhṛtham avaiti
 viṣṇumukhā vai devāś chandobhir imāM lokān anapajayyam abhy ajayan
 yad viṣṇukramān kramate viṣṇur eva bhūtvā yajamānas |
 chandobhir imāM lokān anapajayyam abhi jayati
 viṣṇoḥ kramo 'sy abhimātihety āha
 gāyatrī vai pṛthivī traiṣṭubham antarikṣaṃ jāgatī dyaur ānuṣṭubhīr diśas |
 chandobhir evemāM lokān yathāpūrvam abhi jayati //
 aganma suvaḥ suvar aganmety āha suvargam eva lokam eti
 saṃdṛśas te mā chitsi yat te tapas tasmai te mā vṛkṣīty āha
 yathāyajur evaitat
 subhūr asi śreṣṭho raśmīnām āyurdhā asy āyur me dhehīty āha |
 āśiṣam evaitām ā śāste pra vā eṣo 'smāl lokāc cyavate yaḥ // viṣṇukramān kramate suvargāya hi lokāya viṣṇukramāḥ kramyante
 brahmavādino vadanti
 sa tvai viṣṇukramān krameta ya imāM lokān bhrātṛvyasya saṃvidya punar imaṃ lokam pratyavarohed iti |
 eṣa vā asya lokasya pratyavaroho yad āha |
 idam aham amum bhrātṛvyam ābhyo digbhyo 'syai diva iti |
 imān eva lokān bhrātṛvyasya saṃvidya punar imaṃ lokam pratyavarohati
 sam // jyotiṣābhūvam ity āha |
 asminn eva loke prati tiṣṭhati |
 aindrīm āvṛtam anvāvarta ity āha |
 asau vā āditya indras tasyaivāvṛtam anu paryāvartate
 dakṣiṇā paryāvartate svam eva vīryam anu paryāvartate tasmād dakṣino 'rdha ātmano vīryāvattaro 'tho ādityasyaivāvṛtam anu paryāvartate
 sam aham prajayā sam mayā prajety āha |
 āśiṣam // evaitām ā śāste
 samiddho agne me dīdihi sameddhā te agne dīdyāsam ity āha
 yathāyajur evaitat |
 vasumān yajño vasīyān bhūyāsam ity āha |
 āśiṣam evaitām ā śāste
 bahu vai gārhapatyasyānte miśram iva caryata āgnipāvamānībhyām gārhapatyam upa tiṣṭhate punāty evāgnim punīta ātmānaṃ dvābhyām pratiṣṭhityai |
 agne gṛhapata ity āha // yathāyajur evaitac chatam̐ himā ity āha śataṃ tvā hemantān indhiṣīyeti vāvaitad āha
 putrasya nāma gṛhṇāty annādam evainaṃ karoti
 tām āśiṣam ā śāse tantave jyotiṣmatīm iti brūyād yasya putro 'jātaḥ syāt tejasvy evāsya brahmavarcasī putro jāyate
 tām āśiṣam ā śāse 'muṣmai jyotiṣmatīm iti brūyād yasya putraḥ // jātaḥ syāt teja evāsmin brahmavarcasaṃ dadhāti
 yo vai yajñam prayujya na vimuñcaty apratiṣṭhāno vai sa bhavati
 kas tvā yunakti sa tvā vi muñcatv ity āha prajāpatir vai kaḥ prajāpatinaivainaṃ yunakti prajāpatinā vi muñcati pratiṣṭhityai |
 īśvaraṃ vai vratam avisṛṣṭam pradaho 'gne vratapate vratam acāriṣam ity āha vratam eva // vi sṛjate śāntyā apradāhāya
 parāṅ vāva yajña eti na ni vartate punar yo vai yajñasya punarālambhaṃ vidvān yajate tam abhi ni vartate
 yajño babhūva sa ā babhūvety āhaiṣa vai yajñasya punarālambhas tenaivainam punar ā labhate |
 anavaruddhā vā etasya virāḍ ya āhitāgniḥ sann asabhaḥ paśavaḥ khalu vai brāhmaṇasya sabhā |
 iṣṭvā prāṅ utkramya brūyād gomām̐ agne 'vimām̐ aśvī yajña ity ava sabhām̐ runddhe pra sahasram paśūn āpnoty āsya prajāyāṃ vājī jāyate //
 deva savitaḥ pra suva yajñam pra suva yajñapatim bhagāya divyo gandharvaḥ ketapūḥ ketaṃ naḥ punātu vācas patir vācam adya svadāti naḥ /
 indrasya vajro 'si vārtraghnas tvayāyaṃ vṛtraṃ vadhyāt /
 vājasya nu prasave mātaram mahīm aditiṃ nāma vacasā karāmahe / yasyām idaṃ viśvam bhuvanam āviveśa tasyāṃ no devaḥ savitā dharma sāviṣat /
 apsu // antar amṛtam apsu bheṣajam apām uta praśastiṣv aśvā bhavatha vājinaḥ //
 vāyur vā tvā manur vā tvā gandharvāḥ saptavim̐śatiḥ / te agre aśvam āyuñjan te asmiñ javam ādadhuḥ //
 apāṃ napād āśuheman ya ūrmiḥ kakudmān pratūrtir vājasātamas tenāyaṃ vājam̐ set |
 viṣṇoḥ kramo 'si viṣṇoḥ krāntam asi viṣṇor vikrāntam asi |
 aṅkau nyaṅkāv abhito rathaṃ yau dhvāntaṃ vātāgram anu saṃcarantau / dūrehetir indriyāvān patatrī te no 'gnayaḥ paprayaḥ pārayantu //
 devasyāham̐ savituḥ prasave bṛhaspatinā vājajitā vājaṃ jeṣam |
 devasyāham̐ savituḥ prasave bṛhaspatinā vājajitā varṣiṣṭhaṃ nākam̐ ruheyam
 indrāya vācaṃ vadatendraṃ vājaṃ jāpayatendro vājam ajayit /
 aśvājani vājini vājeṣu vājinīvaty aśvānt samatsu vājaya /
 arvāsi saptir asi vājy asi
 vājino vājaṃ dhāvata marutām prasave jayata vi yojanā mimīdhvam adhvana skabhnīta // kāṣṭhāṃ gachata
 vājevāje 'vata vājino no dhaneṣu viprā amṛtā ṛtajñāḥ / asya madhvaḥ pibata mādayadhvaṃ tṛptā yāta pathibhir devayānaiḥ //
 te no arvanto havanaśruto havaṃ viśve śṛṇvantu vājinaḥ /  mitadravaḥ
 sahasrasā medhasātā saniṣyavaḥ / maho ye rantam̐ samitheṣu jabhrire śaṃ no bhavantu vājino haveṣu
 devatātā mitadravaḥ svarkāḥ / jambhayanto 'hiṃ vṛkam̐ rakṣām̐si sanemy asmad yuyavan // amīvāḥ //
 eṣa sya vājī kṣipaṇiṃ turaṇyati grīvāyām baddho apikakṣa āsani / kratuṃ dadhikrā anu saṃtavītvat pathām aṅkām̐sy anv āpanīphaṇat //
 uta smāsya dravatas turaṇyataḥ parṇaṃ na ver anu vāti pragardhinaḥ / śyenasyeva dhrajato aṅkasam pari dadhikrāvṇaḥ sahorjā taritrataḥ //
 ā mā vājasya prasavo jagamyād ā dyāvāpṛthivī viśvaśambhū / ā mā gantām pitarā // mātarā cā mā somo amṛtatvāya gamyāt //
 vājino vājajito vājam̐ sariṣyanto vājaṃ jeṣyanto bṛhaspater bhāgam ava jighrata //
 vājino vājajito vājam̐ sasṛvām̐so vājaṃ jigivām̐so bṛhaspater bhāge ni mṛḍḍhvam
 iyaṃ vaḥ sā satyā saṃdhābhūd yām indreṇa samadhaddhvam
 ajījipata vanaspataya indraṃ vājaṃ vi mucyadhvam //
 kṣatrasyolbam asi kṣatrasya yonir asi
 jāya ehi suvo rohāva rohāva hi suvar ahaṃ nāv ubhayoḥ suvo rokṣyāmi
 vājaś ca prasavaś cāpijaś ca kratuś ca suvaś ca mūrdhā ca vyaśniyaś cāntyāyanaś cāntyaś ca bhauvanaś ca bhuvanaś cādhipatiś ca /
 āyur yajñena kalpatām prāṇo yajñena kalpatām apānaḥ // yajñena kalpatāṃ vyāno yajñena kalpatāṃ cakṣur yajñena kalpatām̐ śrotraṃ yajñena kalpatām mano yajñena kalpatāṃ vāg yajñena kalpatām ātmā yajñena kalpatāṃ yajño yajñena kalpatām |
 suvar devām̐ aganmāmṛtā abhūma prajāpateḥ prajā abhūma
 sam aham prajayā sam mayā prajā sam aham̐ rāyas poṣeṇa sam mayā rāyas poṣas |
 annāya tvānnādyāya tvā vājāya tvā vājajityāyai tvā |
 amṛtam asi puṣṭir asi prajananam asi //
 vājasyemam prasavaḥ suṣuve agre somam̐ rājānam oṣadhīṣv apsu / tā asmabhyam madhumatīr bhavantu vayam̐ rāṣṭre jāgriyāma purohitāḥ //
 vājasyedam prasava ā babhūvemā ca viśvā bhuvanāni sarvataḥ / sa virājam pary eti prajānan prajam puṣṭiṃ vardhayamāno asme //
 vājasyemām prasavaḥ śiśriye divam imā ca viśvā bhuvanāni samrāṭ / aditsantaṃ dāpayatu prajānan rayim // ca naḥ sarvavīrāṃ ni yachatu //
 agne achā vadeha naḥ prati naḥ sumanā bhava / pra ṇo yacha bhuvas pate dhanadā asi nas tvam //
 pra ṇo yachatv aryamā pra bhagaḥ pra bṛhaspatiḥ / pra devāḥ prota sūnṛtā pra vāg devī dadātu naḥ //
 aryamanam bṛhaspatim indraṃ dānāya codaya / vācaṃ viṣṇum̐ sarasvatīm̐ savitāram // ca vājinam //
 somam̐ rājānaṃ varuṇam agnim anvārabhāmahe / ādityān viṣṇum̐ sūryam brahmāṇaṃ ca bṛhaspatim /
 devasya tvā savituḥ prasave 'śviṇor bāhubhyām pūṣṇo hastābhyām̐ sarasvatyai vāco yantur yantreṇāgnes tvā sāmrājyenābhi ṣiñcāmīndrasya bṛhaspates tvā sāmrājyeṇābhi ṣiñcāmi //
 agnir ekākṣareṇa vācam ud ajayat |
 aśvinau dvyakṣareṇa prāṇāpānav ud ajayatām |
 viṣṇus tryakṣareṇa trīn lokān ud ajayat
 somaś caturakṣareṇa catuṣpadaḥ paśūn ud ajayat
 pūṣā pañcakṣareṇa paṅktim ud ajayat |
 dhātā ṣaḍakṣareṇa ṣaḍ ṛtūn ud ajayat |
 marutaḥ saptākṣareṇa saptapadām̐ śakvarīm ud ajayan
 bṛhaspatir aṣṭākṣareṇa gāyatṛm ud ajayat |
 mitro navākṣareṇa trivṛtam̐ stomam ud ajayat //
 varuṇo daśākṣareṇa virājam ud ajayat |
 indra ekādaśākṣareṇa triṣṭubham ud ajayat |
 viśve devā dvādaśākṣareṇa jagatīm ud ajayan
 vasavas trayodaśākṣareṇa trayodaśam̐ stomam ud ajayan |
 rudrāś caturdaśākṣareṇa caturdaśam̐ stomam ud ajayan |
 ādityāḥ pañcadaśākṣareṇa pañcadaśam̐ stomam ud ajayat
 prajāpatiḥ saptadaśākṣareṇa saptadaśam̐ stomam ud ajayat //
 upayāmagṛhīto 'si nṛṣadaṃ tvā druṣadam bhuvanasadam indrāya juṣṭaṃ gṛhṇāmy eṣa te yonir indrāya tvā |
 upayāmagṛhīto 'si apsuṣadaṃ tvā ghṛtasadam vyomasadam indrāya juṣṭaṃ gṛhṇāmy eṣa te yonir indrāya tvā |
 upayāmagṛhīto 'si pṛthiviṣadaṃ tvāntarikṣasadam nākasadam indrāya juṣṭaṃ gṛhṇāmy eṣa te yonir indrāya tvā
 ye grahāḥ pañcajanīnā yeṣāṃ tisraḥ paramajāḥ / daivyaḥ kośaḥ // samubjitaḥ / teṣāṃ viśipriyāṇām iṣam ūrjam̐ sam agrabhīm eṣa te yonir indrāya tvā /
 apām̐ rasam udvayasam̐ sūryaraśmim̐ samābhṛtam / apām̐ rasasya yo rasas taṃ vo gṛhṇāmy uttamam eṣa te yonir indrāya tvā |
 ayā viṣṭhā janayan karvarāṇi sa hi ghṛṇir urur varāya gātuḥ / sa praty ud aid dharuṇo madhvo agram̐ svāyāṃ yat tanuvāṃ tanūm airayata /
 upayāmagṛhīto 'si prajāpataye tvā juṣṭaṃ gṛhṇāmy eṣa te yoniḥ prajāpataye tvā //
 anv aha māsā anv id vanāny anv oṣadhīr anu parvatāsaḥ / anv indram̐ rodasī vāvaśāne anv āpo ājihata jāyamānam //
 anu te dāyi maha indriyāya satrā te viśvam anu vṛtrahatye / anu kṣatram anu saho yajatrendra devebhir anu te nṛṣahye /
 indrāṇīm āsu nāriṣu supatnīm aham aśravam / na hy asyā aparaṃ cana jarasā // marate patiḥ //
 nāham indrāṇi rāraṇa sakhyur vṛṣākaper ṛte / yasyedam apyam̐ haviḥ priyaṃ deveṣu gachati //
 yo jāta eva prathamo manasvān devo devān kratunā paryabhūṣat / yasya śuṣmād rodasī abhyasetām nṛmṇasya mahnā sa janāsa indraḥ //
 ā te maha indroty ugra samanyavo yat samaranta senāḥ / patāti divyun naryasya bāhuvor mā te // mano viṣvadriyag vi cārīt //
 mā no mardhīr ā bharā daddhi tan naḥ pra dāśuṣe dātave bhūri yat te / navye deṣṇe śaste asmin ta ukthe pra bravāma vayam indra stuvantaḥ //
 ā tū bhara mākir etat pari ṣṭhād vidmā hi tvā vasupatiṃ vasūnām / indra yat te māhinaṃ dattram asty asmabhyaṃ tad dharyaśva // pra yandhi //
 pradātāram̐ havāmaha indram ā haviṣā vayam / ubhā hi hastā vasunā pṛṇasvā pra yacha dakṣiṇād ota savyāt //
 pradātā vajrī vṛṣabhas turāṣāṭ chuṣmī rājā vṛtrahā somapāvā / asmin yajñe barhiṣy ā niṣadyāthā bhava yajamānāya śaṃ yoḥ //
 indraḥ sutrāmā svavām̐ avobhiḥ sumṛḍīko bhavatu viśvavedāḥ / bādhatāṃ dveṣo abhayaṃ kṛṇotu suvīryasya // patayaḥ syāma //
 tasya vayam̐ sumatau yajñiyasyāpi bhadre saumanase syāma / sa sutrāmā svavām̐ indro asme ārāc cid dveṣaḥ sanutar yuyotu //
 revatīr naḥ sadhamāda indre santu tuvivājāḥ / kṣumanto yābhir madema //
 pro ṣv asmai puroratham indrāya śūṣam arcata / abhīke cid u lokakṛt saṃge samatsu vṛtrahā / asmākam bodhi coditā nabhantām anyakeṣām / jyākā adhi dhanvasu //
 anumatyai puroḍāśam aṣṭākapālaṃ nir vapati dhenur dakṣiṇā
 ye pratyañcaḥ śamyāyā avaśīyante taṃ nairṛtam ekakapālaṃ kṛṣṇaṃ vāsaḥ kṛṣṇatūṣaṃ dakṣiṇā
 vīhi svāhāhutiṃ juṣāṇas |
 eṣa te nirṛte bhāgo bhūte haviṣmaty asi muñcemam am̐hasaḥ
 svāhā namo ya idaṃ cakāra |
 ādityaṃ caruṃ nir vapati varo dakṣiṇā |
 āgnāvaiṣṇavam ekādaśakapālaṃ vāmano vahī dakṣiṇā |
 agnīṣomīyam // ekādaśakapālam̐ hiraṇyaṃ dakṣiṇā |
 aindram ekādaśakapālam ṛṣabho vahī dakṣiṇā |
 āgneyam aṣṭākapālam aindraṃ dadhy ṛṣabho vahī dakṣiṇā |
 aindrāgnaṃ dvādaśakapālaṃ vaiśvadevaṃ carum prathamajo vatso dakṣiṇā saumyam̐ śyāmākaṃ caruṃ vāso dakṣiṇā
 sarasvate carum mithunau gāvau dakṣiṇā //
 āgneyam aṣṭākapālaṃ nir vapati saumyaṃ carum̐ sāvitraṃ dvādaśakapālam̐ sārasvataṃ carum pauṣṇaṃ carum mārutam̐ saptakapālaṃ vaiśvadevīm āmikṣāṃ dyāvāpṛthivyam ekakapālam //
 aindrāgnam ekādaśakapālam mārutīm āmikṣāṃ vāruṇīm āmikṣāṃ kāyam ekakapālam
 praghāsyān havāmahe maruto yajñavāhasaḥ karambheṇa sajoṣasaḥ /
 mo ṣū ṇa indra pṛtsu devāstu sma te śuṣminn avayā / mahī hy asya mīḍhuṣo yavyā / haviṣmato maruto vandate gīḥ /
 yad grāme yad araṇye yat sabhāyāṃ yad indriye / yac chūdre yad arya enaś cakṛmā vayam / yad ekasyādhi dharmaṇi tasyāvayajanam asi svāhā /
 akran karma karmakṛtaḥ saha vācā mayobhuvā / devebhyaḥ karma kṛtvāstam preta sudānavaḥ //
 agnaye 'nīkavate puroḍāśam aṣṭākapālam nir vapati sākam̐ sūryeṇodyatā marudbhyaḥ sāṃtapanebhyo madhyandine carum marudbhyo gṛhamedhibhyaḥ sarvāsāṃ dugdhe sāyaṃ carum
 pūrṇā darvi parā pata supūrṇā punar ā pata / vasneva vi krīṇāvahā iṣam ūrjam̐ śatakrato //
 dehi me dadāmi te ni me dhehi ni te dadhe / nihāram in ni me harā nihāram // ni harāmi te //
 marudbhyaḥ krīḍibhyaḥ puroḍāśam̐ saptakapālaṃ nir vapati sākam̐ sūryeṇodyatāgneyam aṣṭākapālaṃ nir vapati saumyaṃ carum̐ sāvitraṃ dvādaśakapālam̐ sārasvataṃ carum pauṣṇaṃ carum aindrāgnam ekādaśakapālam aindraṃ caruṃ vaiśvakarmaṇam ekakapālam //
 somāya pitṛmate puroḍāśam̐ ṣaṭkapālaṃ nirvapati pitṛbhyo barhiṣadbhyo dhānāḥ pitṛbhyo 'gniṣvāttebhyo 'bhivānyāyai dugdhe mantham
 etat te tata ye ca tvām anv etat te pitāmaha prapitāmaha ye ca tvām anv atra pitaro yathābhāgam mandadhvam |
 susaṃdṛśaṃ tvā vayam maghavan mandiṣīmahi / pra nūnam pūrṇavandhura stuto yāsi vaśām̐ anu / yojā nv indra te harī //
 akṣann amīmadanta hy ava priyā adhūṣata / astoṣata svabhānavo viprā naviṣṭayā matī yojā nv indra te harī //
 akṣan pitaro 'mīmadanta pitaro 'tītṛpanta pitaro 'mīmṛjanta pitaraḥ
 pareta pitaraḥ somyā gambhīraiḥ pathibhiḥ pūrvyaiḥ / athā pit ṝnt suvidatrām̐ apīta yamena ye sadhamādam madanti //
 mano nv ā huvāmahe nārāśam̐sena stomena pitṝṇāṃ ca manmabhiḥ /
 ā // na etu manaḥ punaḥ kratve dakṣāya jīvase / jyok ca sūryaṃ dṛśe //
 punar naḥ pitaro mano dadātu daivyo janaḥ / jīvaṃ vrātam̐ sacemahi //
 yad antarikṣam pṛthivīm uta dyāṃ yan mātaram pitaraṃ vā jihim̐sima / agnir mā tasmād enaso gārhapatyaḥ pra muñcatu duritā yāni cakṛma karotu mām anenasam //
 pratipūruṣam ekakapālān nir vapaty ekam atiriktam |
 yāvanto gṛhyāḥ smas tebhyaḥ kam akaram
 paśūnām̐ śarmāsi śarma yajamānasya śarma me yacha |
 eka eva rudro na dvitīyāya tasthe |
 ākhus te rudra paśus taṃ juṣasva |
 eṣa te rudra bhāgaḥ saha svasrāmbikayā taṃ juṣasva
 bheṣajaṃ gave 'śvāya puruṣāya bheṣajam atho asmabhyam bheṣajam̐ subheṣajam // yathāsati sugam meṣāya meṣyai
 avāmba rudram adimahy ava devaṃ tryambakam / yathā naḥ śreyasaḥ karad yathā no vasyasaḥ karad yathā naḥ paśumataḥ karad yathā no vyavasāyayāt //
 tryambakaṃ yajāmahe sugandhim puṣṭivardhanam / urvārukam iva bandhanān mṛtyor mukṣīya māmṛtāt /
 eṣa te rudra bhāgas taṃ juṣasva tenāvasena paro mūjavato 'tīhi |
 avatatadhanvā pinākahastaḥ kṛttivāsāḥ //
 aindrāgnaṃ dvādaśakapālaṃ vaiśvadevaṃ carum indrāya śunāsīrāya puroḍāśaṃ dvādaśakapālaṃ vāyavyam payaḥ suryam ekakapālaṃ dvādaśagavam̐ sīraṃ dakṣiṇā |
 āgneyam aṣṭākapālaṃ nirvapati raudraṃ gāvīdhukaṃ carum aindraṃ dadhi vāruṇaṃ yavamayaṃ caruṃ vahinī dhenur dakṣiṇā
 ye devāḥ puraḥsado 'gninetrā dakṣiṇasado yamanetrāḥ paścātsadaḥ savitṛnetrā uttarasado varuṇanetrā upariṣado bṛhaspatinetrā rakṣohaṇas te naḥ pāntu te no 'vantu tebhyaḥ // namas tebhyaḥ svāhā
 samūḍham̐ rakṣaḥ saṃdagdham̐ rakṣa idam aham̐ rakṣo 'bhi saṃ dahāmi |
 agnaye rakṣoghne svāhā yamāya savitre varuṇāya bṛhaspataye duvasvate rakṣo ghne svāhā
 praṣṭivāhī ratho dakṣiṇā
 devasya tvā savituḥ prasave 'śvinor bāhubhyām pūṣṇo hastābhyām̐ rakṣaso vadhaṃ juhomi hatam̐ rakṣo 'vadhiṣma rakṣas |
 yad vaste tad dakṣiṇā //
 dhātre puroḍāśaṃ dvādaśakapālaṃ nir vapati |
 anumatyai carum |
 rākāyai carum |
 sinīvālyai carum |
 kuhvai carum
 mithunau gāvau dakṣiṇā |
 āgnāvaiṣṇavam ekādaśakapālaṃ nir vapati |
 aindrāvaiṣṇavam ekādaśakapālam |
 vaiṣṇavaṃ tṛkapālam |
 vāmano vahī dakṣiṇā |
 agnīṣomīyam ekādaśakapālaṃ nir vapati |
 indrāsomīyam ekādaśakapālam |
 saumyaṃ carum
 babhrur dakṣiṇā
 somāpauṣṇaṃ caruṃ nir vapati |
 aindrāpauṣṇaṃ carum
 pauṣṇaṃ carum |
 śyāmo dakṣiṇā
 vaiśvānaraṃ dvādaśakapālaṃ nir vapati
 hiraṇyaṃ dakṣiṇā
 vāruṇaṃ yavamayaṃ carum
 aśvo dakṣiṇā //
 bārhaspatyaṃ caruṃ nir vapati brahmaṇo gṛhe śitipṛṣṭho dakṣiṇā |
 aindram ekādaśakapālam̐ rājanyasya gṛha ṛṣabho dakṣiṇā |
 ādityaṃ carum mahiṣyai gṛhe dhenur dakṣiṇā
 nairṛtaṃ carum parivṛktyai gṛhe kṛṣṇānāṃ vrīhīṇāṃ nakhanirbhinnaṃ kṛṣṇā kūṭā dakṣiṇā |
 āgneyam aṣṭākapālam̐ senānyo gṛhe hiraṇyaṃ dakṣiṇā
 vāruṇaṃ daśakapālam̐ sūtasya gṛhe mahāniraṣṭo dakṣiṇā
 mārutam̐ saptakapālaṃ grāmaṇyo gṛhe pṛśnir dakṣiṇā
 sāvitraṃ dvādaśakapālam // kṣattur gṛha upadhvasto dakṣiṇā |
 āśvinaṃ dvikapālam̐ samgrahītur gṛhe savātyau dakṣiṇā
 pauṣṇaṃ carum bhāgadughasya gṛhe śyāmo dakṣiṇā
 raudraṃ gāvīdhukaṃ carum akṣāvāpasya gṛhe śabala udvāro dakṣiṇā |
 indrāya sutrāmṇe puroḍāśam ekādaśakapālam prati nir vapatīndrāyām̐homuce 'yaṃ no rājā vṛtrahā rājā bhūtvā vṛtraṃ vadhyāt |
 maitrābārhaspatyam bhavati śvetāyai śvetavatsāyai dugdhe svayammūrte svayammathita ājya āśvatte // pātre catuḥsraktau svayamavapannāyai śākhāyai
 karṇām̐ś cākarṇām̐ś ca taṇḍulān vi cinuyād ye karṇāḥ sa payasi bārhaspatyo ye 'karṇāḥ sa ājye maitraḥ
 svayaṃkṛtā vedir bhavati svayaṃdinam barhiḥ svayaṃkṛta idhmaḥ
 saiva śvetā śvetavatsā dakṣiṇā //
 agnaye gṛhapataye puroḍāśam aṣṭākapālaṃ nir vapati kṛṣṇānāṃ vrīhīṇām̐ somāya vanaspataye śyāmākaṃ carum̐ savitre satyaprasavāya puroḍāśaṃ dvādaśakapālam āśūnāṃ vrīhīṇām̐ rudrāya paśupataye gāvīdhukaṃ carum bṛhaspataye vācaspataye naivāraṃ carum indrāya jyeṣṭhāya puroḍāśam ekādaśakapālam mahāvrīhīṇām mitrāya satyāyāmbānāṃ caruṃ varuṇāya dharmapataye yavamayaṃ carum |
 savitā tvā prasavānām̐ suvatām agnir gṛhapatīnām̐ somo vanaspatīnām̐ rudraḥ paśūnām // bṛhaspatir vācām indro jyeṣṭhānām mitraḥ satyānāṃ varuṇo dharmapatīnām |
 ye devā devasuva stha ta imam āmuṣyāyaṇam anamitrāya suvadhvam mahate kṣatrāya mahata ādhipatyāya mahate jānarājyāya |
 eṣa vo bharatā rājā somo 'smākam brāhmaṇāṇām̐ rājā
 prati tyan nāma rājyam adhāyi svāṃ tanuvaṃ varuṇo aśiśrec chucer mitrasya vratyā abhūmāmanmahi mahata ṛtasya nāma
 sarve vrātā varuṇasyābhūvan vi mitra evair arātim atārīd asūṣudanta yajñiyā ṛtena vy u trito jarimāṇaṃ na ānaḍ
 viṣṇoḥ kramo 'si viṣṇoḥ krāntam asi viṣṇor vikrāntam asi
 artheta sthāpām patir asi vṛṣāsy ūrmir vṛṣaseno 'si vrajakṣita stha marutām oja stha sūryavarcasa stha sūryatvacasa stha māndā stha vāśā stha śakvarī stha viśvabhṛta stha janabhṛta sthāgnes tejasyā sthāpām oṣadhīnām̐ rasa stha |
 apo devīr madhumatīr agṛhṇann ūrjasvatī rājasūyāya citānāḥ / yābhir mitrāvaruṇāv abhyaṣiñcan yābhir indram anayann aty arātīḥ //
 {F rāṣṭradā}{W rāṣtradā} stha rāṣṭraṃ datta svāhā rāṣṭradā stha rāṣṭram amuṣmai datta //
 devīr āpaḥ sam madhumatīr madhumatībhiḥ sṛjyadhvam mahi varcaḥ kṣatriyāya vanvānās |
 anādhṛṣṭāḥ sīdatorjasvatīr mahi varcaḥ kṣatriyāya dadhatīs |
 anibhṛṣṭam asi vāco bandhus tapojāḥ somasya dātram asi
 śukrā vaḥ śukrenot punāmi candrāś candreṇāmṛtā amṛtena svāhā rājasūyāya citānāḥ
 sadhamādo dyumninīr ūrja etā anibhṛṣṭā apasyuvo vasānaḥ / pastyāsu cakre varuṇaḥ sadhastham apām̐ śiśuḥ // mātṛtamāsv antaḥ //
 kṣatrasyolbam asi kṣatrasya yonir asi |
 āvinno agnir gṛhapatir āvinna indro vṛddhaśravā āvinnaḥ pūṣā viśvavedā āvinnau mitrāvaruṇav ṛtāvṛdhāv āvinne dyāvāpṛthivī dhṛtavrate āvinnā devy aditir viśvarūpy āvinnoyam asāv āmuṣyāyaṇo 'syāṃ viśy asmin rāṣṭre mahate kṣatrāya mahata ādhipatyāya mahate jānarājyāya |
 eṣa vo bharatā rājā somo 'smākam brāhmaṇānām̐ rājā |
 indrasya // vajro 'si vārtraghnas tvayāyaṃ vṛtraṃ vadhyāt |
 śatrubādhanā stha
 pāta mā pratyañcam pāta mā tiryañcam anvañcam mā pāta digbhyo mā pāta viśvābhyo mā nāṣṭrābhyaḥ pāta
 hiraṇyavarṇāv uṣasāṃ viroke 'yasthūṇāv uditau sūryasyā rohataṃ varuṇa mitra gartaṃ tataś cakṣāthām aditiṃ ditiṃ ca //
 samidham ā tiṣṭha gāyatrī tvā chandasām avatu trivṛt stomo rathaṃtaram̐ sāmāgnir devatā brahma draviṇam
 ugrām ā tiṣṭha triṣṭup tvā chandasām avatu pañcadaśa stomo bṛhat sāmendro devatā kṣatraṃ draviṇam |
 virājam ā tiṣṭha jagatī tvā chandasām avatu saptadaśa stomo vairūpam̐ sāma maruto devatā viḍ draviṇam
 udīcīm ā tiṣṭhānuṣṭup tvā // chandasām avatv eka vim̐śa stomo vairājam̐ sāma mitrāvaruṇau devatā balaṃ draviṇam
 ūrdhvām ā tiṣṭha paṅktis tvā chandasām avatu triṇavatrayastrim̐śau stomau śākvararaivate sāmanī bṛhaspatir devatā varco draviṇam
 īḍṛṅ cānyādṛṅ caitādṛṅ ca pratidṛṅ ca mitaś ca sammitaś ca sabharāḥ
 śukrajyotiś ca citrajyotiś ca satyajyotiś ca jyotiṣmām̐ś ca satyaś cartapāś ca // atyam̐hāḥ /
 agnaye svāhā somāya svāhā savitre svāhā sarasvatyai svāhā pūṣṇe svāhā bṛhaspataye svāhendrāya svāhā ghoṣāya svāhā ślokāya svāhām̐śāya svāhā bhagāya svāhā kṣetrasya pataye svāhā
 pṛthivyai svāhāntarikṣāya svāhā dive svāhā sūryāya svāhā candramase svāhā nakṣatrebhyaḥ svāhādbhyaḥ svāhauṣadhībhyaḥ svāhā vanaspatibhyaḥ svāhā carācarebhyaḥ svāhā pariplavebhyaḥ svāhā sarīsṛpebhyaḥ svāhā
 somasya tviṣir asi taveva me tviṣir bhūyāt |
 amṛtam asi mṛtyor mā pāhi
 didyon mā pāhi |
 aveṣṭā dandaśūkās |
 nirastaṃ namuceḥ śiraḥ
 somo rājā varuṇo devā dharmasuvaś ca ye / te te vācam̐ suvantāṃ te te prāṇam̐ suvantāṃ te te cakṣuḥ suvantāṃ te te śrotram̐ suvantām |
 somasya tvā dyumnenābhi ṣiñcāmy agneḥ // tejasā sūryasya varcasendrasyendriyeṇa mitrāvaruṇayor vīryeṇa marutām ojasā
 kṣatrāṇāṃ kṣatrapatir asi |
 ati divas pāhi
 samāvavṛtrann adharāg udīcīr ahim budhniyam anu saṃcarantīḥ tāḥ parvatasya vṛṣabhasya pṛṣṭhe nāvaś caranti svasica iyānāḥ //
 rudra yat te krayī paraṃ nāma tasmai hutam asi yameṣṭam asi //
 prajāpate na tvad etāny anyo viśvā jātāni pari tā babhūva / yatkāmās te juhumas tan no astu vayam̐ syāma patayo rayīṇām //
 indrasya vajro 'si vārtraghnas tvayāyaṃ vṛtraṃ vadhyāt |
 mitrāvaruṇayos tvā praśāstroḥ praśiṣā yunajmi yajñasya yogena
 viṣṇoḥ kramo 'si viṣṇoḥ krāntam asi viṣṇor vikrāntam asi
 marutām prasave jeṣam
 āptam manaḥ
 sam aham indriyeṇa vīryeṇa
 paśūnām manyur asi taveva me manyur bhūyāt |
 namo mātre pṛthivyai māham mātaram pṛthivīm̐ him̐siṣam mā // māṃ mātā pṛthivī him̐sīt |
 iyad asy āyur asy āyur me dhehy ūrg asy ūrjam me dhehi yuṅṅ asi varco 'si varco mayi dhehi |
 agnaye gṛha pataye svāhā somāya vanaspataye svāhendrasya balāya svāhā marutām ojase svāhā
 ham̐saḥ śuciṣad vasur antarikṣasad dhotā vediṣad atithir duroṇasat / nṛṣad varasad ṛtasad vyomasad abjā gojā ṛtajā adrijā ṛtam bṛhat //
 mitro 'si varuṇo 'si
 sam ahaṃ viśvair devaiḥ
 kṣatrasya nābhir asi kṣatrasya yonir asi
 syonām ā sīda suṣadām ā sīda
 mā tvā him̐sīn mā mā him̐sīt |
 ni ṣasāda dhṛtavrato varuṇaḥ pastyāsv ā sāmrājyāya sukratus |
 brahmān tvam̐ rājan brahmāsi savitāsi satyasavo brahmān tvam̐ rājan brahmāsīndro 'si satyaujāḥ // brahmān tvam̐ rājan brahmāsi mitro 'si suśevo brahmān tvam̐ rājan brahmāsi varuṇo 'si satyadharmā |
 indrasya vajro 'si vārtraghnas tena me radhya
 diśo 'bhy ayam̐ rājābhūt
 suślokām̐ sumaṅgalām̐ satyarājān
 apāṃ naptre svāhorjo naptre svāhāgnaye gṛhapataye svāhā //
 āgneyam aṣṭākapālaṃ nir vapati
 hiraṇyaṃ dakṣiṇā sārasvataṃ caruṃ vatsatarī dakṣiṇā sāvitraṃ dvādaśakapālam upadhvasto dakṣiṇā pauṣṇaṃ carum̐ śyāmo dakṣiṇā bārhaspatyaṃ carum̐ śitipṛṣṭho dakṣiṇaindram ekadaśakapālam ṛṣabho dakṣiṇā vāruṇaṃ daśakapālam mahāniraṣṭo dakṣiṇā saumyaṃ carum babhrur dakṣiṇā tvāṣṭram aṣṭākapālam̐ śuṇṭho dakṣiṇā vaiṣṇavaṃ trikapālaṃ vāmano dakṣiṇā //
 sadyo dīkṣayanti
 sadyaḥ somaṃ krīṇanti
 puṇḍarisrajām pra yachati
 daśabhir vatsataraiḥ somaṃ krīṇāti
 daśapeyo bhavati
 śatam brāhmaṇāḥ pibanti
 saptadaśam̐ stotram bhavati
 prākāśāv adhvaryave dadāti
 srajam udgātre
 rukmam̐ hotre |
 aśvam prastotṛpratihartṛbhyām |
 dvādaśa paṣṭhauhīr brahmaṇe
 vaśām maitrāvaruṇāya |
 ṛṣabham brāhmaṇācham̐sine
 vāsasī neṣṭāpotṛbhyām |
 sthūri yavācitam achāvākāya |
 anaḍvāham agnīdhe
 bhārgavo hotā bhavati
 śrāyantīyam brahmasāmam bhavati
 vāravantīyam agniṣṭomasāmam |
 sārasvatīr apo gṛhṇāti //
 āgneyam aṣṭākapālaṃ nir vapati hiraṇyaṃ dakṣiṇā |
 aindram ekādaśakapālam ṛṣabho dakṣiṇā
 vaiśvadevaṃ carum piśaṃgī paṣṭhauhī dakṣiṇā
 maitrāvaruṇīm āmikṣāṃ vaśā dakṣiṇā
 bārhaspatyaṃ carum̐ śitipṛṣṭho dakṣiṇā |
 ādityām malhāṃ garbhiṇīm ā labhate
 mārutīm pṛśnim paṣṭhauhīm
 aśvibhyām pūṣṇe puroḍāśaṃ dvādaśakapālaṃ nir vapati sarasvate satyavāce carum̐ savitre satyaprasavāya puroḍāśaṃ dvādaśakapālam |
 tisṛdhanvam̐ śuṣkadṛtir dakṣiṇā //
 āgneyam aṣṭākapālaṃ nir vapati
 saumyaṃ carum |
 sāvitraṃ dvādaśakapālam
 bārhaspatyaṃ carum |
 tvāṣṭram aṣṭākapālam |
 vaiśvānaraṃ dvādaśakapālam |
 dakṣiṇo rathavāhanavāho dakṣiṇā
 sārasvataṃ caruṃ nir vapati
 pauṣṇaṃ carum
 maitraṃ carum |
 vāruṇaṃ carum |
 kṣaitrapatyaṃ carum
 ādityaṃ carum
 uttaro rathavāhanavāho dakṣiṇā //
 svādvīṃ tvā svādunā tīvrāṃ tīvreṇāmṛtām amṛtena sṛjāmi sam̐ somena somo 'sy aśvibhyām pacyasva sarasvatyai pacyasvendrāya sutrāmṇe pacyasva
 punātu te parisrutam̐ somam̐ sūryasya duhitā / vāreṇa śaśvatā tanā //
 vāyuḥ pūtaḥ pavitreṇa pratyaṅk somo atidrutaḥ / indrasya yujyaḥ sakhā //
 kuvid aṅga yavamanto yavaṃ cid yathā dānty anupūrvaṃ viyūya / ihehaiṣāṃ kṛṇuta bhojanāni ye barhiṣo namovṛktiṃ na jagmuḥ //
 āśvinaṃ dhūmram ā labhate sārasvatam meṣam aindram ṛṣabham
 aindram ekādaśakapālaṃ nir vapati sāvitraṃ dvādaśakapālaṃ vāruṇaṃ daśakapālam |
 somapratīkāḥ pitaras tṛpṇuta
 vaḍabā dakṣiṇā //
 agnāviṣṇū mahi tad vām mahitvaṃ vītaṃ ghṛtasya guhyāni nāma / damedame sapta ratnā dadhānā prati vāṃ jihvā ghṛtam ā caraṇyet //
 agnāviṣṇū mahi dhāma priyaṃ vāṃ vītho ghṛtasya guhyā juṣāṇā / damedame suṣṭutīr vāvṛdhānā prati vāṃ jihvā ghṛtam uc caraṇyet //
 pra ṇo devī sarasvatī vājebhir vājinīvatī / dhīnām avitry avatu //
 ā no divo bṛhataḥ // parvatād ā sarasvatī yajatā gantu yajñam / havaṃ devī jujuṣāṇā ghṛtācī śagmāṃ no vācam uśatī śṛṇotu //
 bṛhaspate juṣasva no havyāni viśvadevya / rāsva ratnāni dāśuṣe //
 evā pitre viśvadevāya vṛṣṇe yajñair vidhema namasā havirbhiḥ / bṛhaspate suprajā vīravanto vayam̐ syāma patayo rayīṇām //
 bṛhaspate ati yad aryo arhād dyumad vibhāti kratumaj janeṣu / yad dīdayac chavasā // ṛtaprajāta tad asmāsu draviṇaṃ dhehi citram //
 ā no mitrāvaruṇā ghṛtair gavyūtim ukṣatam / madhvā rajām̐si sukratū //
 pra bāhavā sisṛtaṃ jīvase na ā no gavyūtim ukṣataṃ ghṛtena / ā no jane śravayataṃ yuvānā śrutam me mitrāvaruṇā havemā //
 agniṃ vaḥ pūrvyaṃ girā devam īḍe vasūnām / saparyantaḥ purupriyam mitraṃ na kṣetrasādhasam //
 makṣū devavato rathaḥ // śūro vā pṛtsu kāsu cit / devānāṃ ya in mano yajamāna iyakṣaty abhīd ayajvano bhuvat //
 na yajamāna riṣyasi na sunvāna na devayo / asad atra suvīryam uta tyad āśvaśviyam / nakiṣ ṭaṃ karmaṇā naśan na pra yoṣan na yoṣati //
 upa kṣaranti sindhavo mayobhuva ījānaṃ ca yakṣyamāṇaṃ ca dhenavaḥ / pṛṇantaṃ ca papuriṃ ca // śravasyavo ghṛtasya dhārā upa yanti viśvataḥ //
 somārudrā vi vṛhataṃ viṣūcīm amīvā yā no gayam āviveśa / āre bādhethāṃ nirṛtim parācaiḥ kṛtaṃ cid enaḥ pra mumuktam asmat //
 somārudrā yuvam etāny asme viśvā tanūṣu bheṣajāni dhattam / ava syatam muñcataṃ yan no asti tanūṣu baddhaṃ kṛtam eno asmat //
 somāpūṣaṇā jananā rayīṇāṃ jananā divo jananā pṛthivyāḥ / jātau viśvasya bhuvanasya gopau devā akṛṇvann amṛtasya nābhim //
 imau devau jāyamānau juṣantemau tamām̐si gūhatām ajuṣṭā / ābhyām indraḥ pakvam āmāsv antaḥ somāpuṣabhyāṃ janad usriyāsu //
 vāyavyam̐ śvetam ā labheta bhūtikāmas |
 vāyur vai kṣepiṣṭhā devatā
 vāyum eva svena bhāgadheyenopadhāvati
 sa evainam bhūtiṃ gamayati
 bhavaty eva |
 atikṣiprā devatety āhuḥ sainam īśvarā pradaha iti |
 etam eva santaṃ vāyave niyutvata ā labheta
 niyud vā asya dhṛtis |
 dhṛta eva bhūtim upaity apradāhāya
 bhavaty eva // vāyave niyutvata ā labheta grāmakāmas |
 vāyur vā imāḥ prajā nasyotā nenīyate
 vāyum eva niyutvantam̐ svena bhāgadheyenopa dhāvati
 sa evāsmai prajā nasyotā ni yachati
 grāmy eva bhavati
 niyutvate bhavati
 dhruvā evāsmā anapagāḥ karoti
 vāyave niyutvata ā labheta prajākāmas |
 prāṇo vai vāyur apāno niyut
 prāṇāpānau khalu vā etasya prajāyāḥ // apa krāmato yo 'lam prajāyai san prajāṃ na vindate
 vāyum eva niyutvantam̐ svena bhāgadheyenopa dhāvati
 sa evāsmai prāṇāpānābhyām prajām pra janayati
 vindate prajām |
 vāyave niyutvata ā labheta jyogāmayāvī
 prāṇo vai vāyur apāno niyut
 prāṇāpānau khalu vā etasmād apa krāmato yasya jyog āmayati
 vāyum eva niyutvantam̐ svena bhāgadheyenopa // dhāvati
 sa evāsmin prāṇāpānau dadhāti |
 uta yadītāsur bhavati jīvaty eva
 prajāpatir vā idam eka āsīt
 so 'kāmayata
 prajāḥ paśūnt sṛjeyeti
 sa ātmano vapām ud akkhidat
 tām agnau prāgṛhṇāt
 tato 'jas tūparaḥ sam abhavat
 tam̐ svāyai devatāyā ālabhata
 tato vai sa prajāḥ paśūn asṛjata
 yaḥ prajākāmaḥ // paśukāmaḥ syāt sa etam prajāpatyam ajaṃ tūparam ā labheta
 prajāpatim eva svena bhāgadheyenopa dhāvati
 sa evāsmai prajām paśūn pra janayati
 yac chmaśruṇas tat puruṣāṇām̐ rūpam |
 yat tūparas tad aśvānām
 yad anyatodan tad gavām
 yad avyā iva śaphās tad avīnām |
 yad ajas tad ajānām
 etāvanto vai grāmyāḥ paśavas
 tān // rūpeṇaivāva runddhe
 somāpauṣṇaṃ traitam ā labheta paśukāmas |
 dvau vā ajāyai stanau
 nānaiva dvāv abhi jāyete ūrjam puṣṭiṃ tṛtīyaḥ
 somāpūṣaṇāv eva svena bhāgadheyenopa dhāvati
 tāv evāsmai paśūn pra janayataḥ
 somo vai retodhāḥ pūṣā paśūnām prajanayitā
 soma evāsmai reto dadhāti pūṣā paśūn pra janayati |
 audumbaro yūpo bhavati |
 ūrg vā udumbara ūrk paśava ūrjaivāsmā ūrjam paśūn ava runddhe //
 prajāpatiḥ prajā asṛjata
 tā asmāt sṛṣṭāḥ parācīr āyan
 tā varuṇam agachan
 tā anv ait
 tāḥ punar ayācata
 tā asmai na punar adadāt
 so 'bravīt |
 varaṃ vṛṇīṣvātha me punar dehīti
 tāsāṃ varam ālabhata
 sa kṛṣṇa ekaśitipād abhavat |
 yo varuṇagṛhītaḥ syāt sa etaṃ vāruṇaṃ kṛṣṇam ekaśitipādam ā labheta
 varuṇam // eva svena bhāgadheyenopa dhāvati
 sa evainaṃ varuṇapāśān muñcati
 kṛṣṇa ekaśtipād bhavati
 vāruṇo hy eṣa devatayā
 samṛddhyai
 suvarbhānur āsuraḥ sūryaṃ tamasāvidhyat
 tasmai devāḥ prāyaścittim aichan
 tasya yat prathamaṃ tamo 'pāghnant sā kṛṣṇāvir abhavat |
 yad dvitīyam̐ sā phalgunī
 yat tṛtīyam̐ sā bhalakṣī
 yad adhyasthād apākṛntant sāvir vaśā // sam abhavat
 te devā abruvan
 devapaśur vā ayam̐ sam abhūt kasmā imam ā lapsyāmaha iti |
 atha vai tarhy alpā pṛthivy āsīd ajātā oṣadhayas
 tām aviṃ vaśām ādityebhyaḥ kāmāyālabhanta
 tato vā aprathata pṛthivy ajāyantauṣadhayas |
 yaḥ kāmayeta
 pratheya paśubhiḥ pra prajayā jāyeyeti sa etām aviṃ vaśām ādityebhyaḥ kāmāya // ā labheta |
 ādityān eva kāmam̐ svena {F bhāgadheyenopa}{W bhagadheyenopa}{GLOS bhāgadheyenopa} dhāvati
 ta evainam prathayanti paśubhiḥ pra prajayā janayanti |
 asāv ādityo na vy arocata
 tasmai devāḥ prāyaścittim aichan
 tasmā etā malhā ālabhantāgneyīṃ kṛṣṇagrīvīm̐ sam̐hitām aindrīm̐ śvetām bārhaspatyām |
 tābhir evāsmin rucam adadhus |
 yo brahmavarcasakāmaḥ syāt tasmā etā malhā ā labheta // āgneyīṃ kṛṣṇagrīvīm̐ sam̐hitām aindrīm̐ śvetām bārhaspatyām
 etā eva devatāḥ svena bhāgadheyenopa dhāvati
 tā evāsmin brahmavarcasaṃ dadhati
 brahmavarcasy eva bhavati
 vasantā prātar āgneyīṃ kṛṣṇagrīvīm ā labheta grīṣme madhyaṃdine sam̐hitām aindrīm̐ śarady aparāhṇe śvetām bārhaspatyām |
 trīṇi vā ādityasya tejām̐si vasantā prātar grīṣme madhyaṃdine śarady aparāhṇe
 yāvanty eva tejām̐si tāny eva // ava runddhe
 saṃvatsaram paryālabhyante
 saṃvatsaro vai brahmavarcasasya pradātā
 saṃvatsara evāsmai brahmavarcasam pra yachati
 brahmavarcasy eva bhavati
 garbhiṇayo bhavanti |
 indriyaṃ vai garbhas |
 indriyam evāsmin dadhati
 sārasvatīm meṣīm ā labheta ya īśvaro vāco vaditoḥ san vācaṃ na vadet |
 vāg vai sarasvatī
 sarasvatīm eva svena bhāgadheyenopa dhāvati saivāsmin // vācaṃ dadhāti pravaditā vāco bhavati |
 apannadatī bhavati
 tasmān manuṣyāḥ sarvāṃ vācam vadanti |
 āgneyaṃ kṛṣṇagrīvam ā labheta saumyam babhruṃ jyogāmayāvī |
 agniṃ vā etasya śarīraṃ gachati somam̐ raso yasya jyog āmayati |
 agner evāsya śarīraṃ niṣkrīṇāti somād rasam
 uta yadītāsur bhavati jīvaty eva
 saumyam babhrum ā labhetāgneyaṃ kṛṣṇagrīvam prajākāmaḥ
 somaḥ // vai retodhā agniḥ prajānām prajanayitā
 soma evāsmai reto dadhāty agniḥ prajām pra janayati
 vindate prajām
 āgneyaṃ kṛṣṇagrīvam ā labheta saumyam babhruṃ yo brāhmaṇo vidyām anūcya na viroceta
 yad āgneyo bhavati teja evāsmin tena dadhāti
 yat saumyo brahmavarcasaṃ tena
 kṛṣṇagrīva āgneyo bhavati tama evāsmād apa hanti
 śveto bhavati // rucam evāsmin dadhāti
 babhruḥ saumyo bhavati brahmavarcasam evāsmin tviṣiṃ dadhāti |
 āgneyaṃ kṛṣṇagrīvam ā labheta saumyam babhrum āgneyaṃ kṛṣṇagrīvam purodhāyām̐ spardhamānas |
 āgneyo vai brāhmaṇaḥ saumyo rājanyas |
 abhitaḥ saumyam āgneyau bhavatas
 tejasaiva brahmaṇobhayato rāṣṭram pari gṛhṇāti |
 ekadhā samāvṛṅkte pura enaṃ dadhate //
 devāsurā eṣu lokeṣv aspardhanta
 sa etaṃ viṣṇur vāmanam apaśyat
 tam̐ svāyai devatāyā ālabhata
 tato vai sa imāM lokān abhy ajayat |
 vaiṣṇavaṃ vāmanam ā labheta spardhamānas |
 viṣṇur eva bhūtvemāM lokān abhi jayati
 viṣama ā labheta
 viṣamā iva hīme lokāḥ
 samṛddhyai |
 indrāya manyumate manasvate lalāmam prāśṛṅgam ā labheta saṃgrāme // saṃyatte |
 indriyeṇa vai manyunā manasā saṃgrāmaṃ jayati |
 indram eva manyumantam manasvantam̐ svena bhāgadheyenopa dhāvati
 sa evāsminn indriyam manyum mano dadhāti
 jayati tam̐ saṃgrāmam
 indrāya marutvate pṛśnisaktham ā labheta grāmakāmas |
 indram eva marutvantam̐ svena bhāgadheyenopa dhāvati
 sa evāsmai sajātān pra yachati
 grāmy eva bhavati
 yad ṛṣabhas tena // aindras |
 yat pṛśnis tena mārutaḥ
 samṛddhyai
 paścāt pṛśnisaktho bhavati
 paścādanvavasāyinīm evāsmai viśaṃ karoti
 saumyam babhrum ā labhetānnakāmaḥ
 saumyaṃ vā annam |
 somam eva svena bhāgadheyenopa dhāvati
 sa evāsmā annam pra yachati |
 annāda eva bhavati
 babhrur bhavati |
 etad vā annasya rūpam |
 samṛddhyai
 saumyam babhrum ā labheta yam alam // rājyāya santam̐ rājyaṃ nopanamet
 saumyaṃ vai rājyam |
 somam eva svena bhāgadheyenopa dhāvati
 sa evāsmai rājyam pra yachati |
 upainam̐ rājyaṃ namati
 babhrur bhavati |
 etad vai somasya rūpam |
 samṛddhyai |
 indrāya vṛtrature lalāmam prāśṛṅgam ā labheta gataśrīḥ pratiṣṭhākāmaḥ
 pāpmānam eva vṛtraṃ tīrtvā pratiṣṭhāṃ gachati |
 indrāyābhimātighne lalāmam prāśṛṅgam ā // labheta yaḥ pāpmanā gṛhītaḥ syāt
 pāpmā vā abhimātis |
 indram evābhimātihanam̐ svena bhāgadheyenopa dhāvati
 sa evāsmāt pāpmānam abhimātim pra ṇudate |
 indrāya vajriṇe lalāmam prāśṛṅgam ā labheta yam alam̐ rājyāya santam̐ rājyaṃ nopanamet |
 indram eva variṇam̐ svena bhāgadheyenopadhāvati
 sa evāsmai vajram pra yachati
 sa enaṃ vajro bhūtyā inddhe |
 upainam̐ rājyaṃ namati
 lalāmaḥ prāśṛṅgo bhavati |
 etad vai vajrasya rūpam |
 samṛddhyai //
 asāv ādityo na vy arocata
 tasmai devāḥ prāyaścittim aichan
 tasmā etāṃ daśarṣabhām ālabhanta tayaivāsmin rucam adadhus |
 yo brahmavarcasakāmaḥ syāt tasmā etāṃ daśarṣabhām ā labheta |
 amum evādityam̐ svena bhāgadheyenopa dhāvati
 sa evāsmin brahmavarcasaṃ dadhāti
 brahmavarcasy eva bhavati
 vasantā prātas trīM lalāmān ā labheta grīṣme madhyaṃdine // chitipṛṣṭhām̐ charady aparāhṇe trīñ chitivārān
 trīṇi vā ādityasya tejām̐si vasantā prātar grīṣme madhyaṃdine śarady aparāhṇe
 yāvanty eva tejām̐si tāny evāva runddhe
 trayastraya ā labhyante |
 abhipūrvam evāsmin tejo dadhāti
 saṃvatsaram paryālabhyante
 saṃvatsaro vai brahmavarcasasya pradātā
 saṃvatsara evāsmai brahmavarcasam pra yachati
 brahmavarcasy eva bhavati
 saṃvatsarasya parastāt prājāpatyaṃ kadrum // ā labheta
 prajāpatiḥ sarvā devatās |
 devatāsu eva prati tiṣṭhati
 yadi bibhīyāt |
 duścarmā bhaviṣyāmīti somāpauṣṇam̐ śyāmam ā labheta
 saumyo vai devatayā puruṣaḥ pauṣṇāḥ paśavaḥ
 svayaivāsmai devatayā paśubhis tvacaṃ karoti
 na duścarmā bhavati
 devāś ca vai yamaś cāsmiM loke 'spardhanta
 sa yamo devānām indriyaṃ vīryam ayuvata
 tad yamasya // yamatvam |
 te devā amanyanta
 yamo vā idam abhūd yad vayam̐ sma iti
 te prajāpatim upādhāvan |
 sa etau prajāpatir ātmana ukṣavaśau nir amimīta
 te devā vaiṣṇāvaruṇīṃ vaśām ālabhantaindram ukṣāṇam
 taṃ varuṇenaiva grāhayitvā viṣṇunā yajñena prāṇudantaindreṇaivāsyendriyam avṛñjata
 yo bhrātṛvyavānt syāt sa spardhamāno vaiṣṇāvaruṇīm // vaśām ā labhetaindram ukṣāṇam |
 varuṇenaiva bhrātṛvyaṃ grāhayitvā viṣṇunā yajñena pra ṇudata aindreṇaivāsyendriyaṃ vṛṅkte
 bhavaty ātmanā parāsya bhrātṛvyo bhavati |
 indro vṛtram ahan
 taṃ vṛtro hataḥ ṣoḍaśabhir bhogair asināt
 tasya vṛtrasya śīrṣato gāva ud āyan
 tā vaidehyo 'bhavan
 tāsām ṛṣabho jaghane 'nūd ait
 tam indraḥ // acāyat
 so 'manyata
 yo vā imam ālabheta mucyetāsmāt pāpmana iti
 sa āgneyaṃ kṛṣṇagrīvam ālabhataindram ṛṣabham |
 tasyāgnir eva svena bhāgadheyenopasṛtaḥ ṣoḍaśadhā vṛtrasya bhogān apy adahad aindreṇendriyam ātmann adhatta
 yaḥ pāpmanā gṛhītaḥ syāt sa āgneyaṃ kṛṣṇagrīvam ā labhetaindram ṛṣabham
 agnir evāsya svena bhāgadheyenopasṛtaḥ // pāpmānam api dahaty aindreṇendriyam ātman dhatte
 mucyate pāpmanas |
 bhavaty eva
 dyāvāpṛthivyāṃ dhenum ā labheta jyogaparuddhas |
 anayor hi vā eṣo 'pratiṣṭhitas |
 athaiṣa jyog aparuddho dyāvāpṛthivī eva svena bhāgadheyenopa dhāvati
 te evainam pratiṣṭhāṃ gamayataḥ
 praty eva tiṣṭhati
 paryāriṇī bhavati
 paryārīva hy etasya rāṣṭraṃ yo jyogaparuddhaḥ
 samṛddhayai
 vāyavyam // vatsam ā labheta
 vāyur vā anayor vatsas |
 ime vā etasmai lokā apaśuṣkā viḍ apaśuṣkā |
 athaiṣa jyog aparuddho vāyum eva svena bhāgadheyenopa dhāvati
 sa evāsmā imāM lokān viśam pra dāpayati
 prāsmā ime lokāḥ snuvanti
 bhuñjaty enaṃ viḍ upa tiṣṭhate //
 indro valasya bilam apaurṇot
 sa ya uttamaḥ paśur āsīt tam pṛṣṭham prati saṃgṛhyod akkhidat
 tam̐ sahasram paśavo 'nūd āyan |
 sa unnato 'bhavat |
 yaḥ paśukāmaḥ syāt sa etam aindram unnatam ā labheta |
 indram eva svena bhāgadheyonopa dhāvati
 sa evāsmai paśūn pra yachati
 paśumān eva bhavati |
 unnataḥ // bhavati
 sāhasrī vā eṣā lakṣmī yad unnatas |
 lakṣmiyaiva paśūn ava runddhe
 yadā sahasram paśūn prāpnuyāt atha vaiṣṇavaṃ vāmanam ā labheta |
 etasmin vai tat sahasram adhy atiṣṭhat
 tasmād eṣa vāmanaḥ samīṣitaḥ paśubhya eva prajātebhyaḥ pratiṣṭhāṃ dadhāti
 ko 'rhati saharam paśūn prāptum ity āhus |
 ahorātrāṇy eva sahasram̐ sampādyā labheta
 paśavaḥ // vā ahorātrāṇi
 paśūn eva prajātān pratiṣṭhāṃ gamayati |
 oṣadhībhyo vehatam ā labheta prajākāmas |
 oṣadhayo vā etam prajāyai pari bādhante yo 'lam prajāyai san prajāṃ na vindate |
 oṣadhayaḥ khalu vā etasyai sūtum api ghnanti yā vehad bhavati |
 oṣadhīr eva svena bhāgadheyenopa dhāvati
 tā evāsmai svād yoneḥ prajām pra janayanti
 vindate // prajām
 āpo vā oṣadhayo 'sat puruṣas |
 āpa evāsmā asataḥ sad dadati
 tasmād āhur yaś caivaṃ veda yaś ca na |
 āpas tvāvāsataḥ sad dadatīti |
 aindrīm̐ sūtavaśām ā labheta bhūtikāmas |
 ajāto vā eṣa yo 'lam bhūtyai san bhūtiṃ na prāpnoti |
 indram khalu vā eṣā sūtvā vaśābhavat //
 indram eva svena bhāgadheyenopa dhāvati
 sa evainam bhūtiṃ gamayati
 bhavaty eva
 yam̐ sūtvā vaśā syāt tam aindram evā labheta |
 etad vāva tad inriyam |
 sākṣād evendriyam ava runddhe |
 aindrāgnam punarutsṛṣṭam ā labheta ya ā tṛtīyāt puruṣāt somaṃ na pibet |
 vichinno vā etasya somapītho yo brāhmaṇaḥ sann ā // tṛtīyāt puruṣāt somaṃ na pibati |
 indrāgnī eva svena bhāgadheyenopa dhāvati
 tāv evāsmai soma pītham pra yachatas |
 upainam̐ somapītho namati
 yad aindro bhavatīndriyaṃ vai somapītha indriyam eva somapītham ava runddhe
 yad āgneyo bhavaty āgneyo vai brāhmaṇaḥ svām eva devatām anu saṃ tanoti
 punarutsṛṣṭo bhavati
 punarutṛṣṭa iva hy etasya // somapīthaḥ
 samṛddhyai
 brāhmaṇaspatyaṃ tūparam ā labhetābhicaran
 brahmaṇas patim eva svena bhāgadheyenopa dhāvati
 tasmā evainam ā vṛścati
 tājag ārtim ārchati
 tūparo bhavati
 kṣurapavir vā eṣā lakṣmī yat tūparaḥ
 samṛddhyai
 sphyo yūpo bhavati vajro vai sphyo vajram evāsmai pra harati
 śaramayam barhih śṛṇāty evainam |
 vaibhīdaka idhmo bhinatty evainam //
 bārhaspatyam̐ śitipṛṣṭham ā labheta grāmakāmo {F yaḥ}{W yaḥ}{GLOS } kāmayeta
 pṛṣṭham̐ samānānām̐ syām iti
 bṛhaspatim eva svena bhāgadheyenopa dhāvati
 sa evainam pṛṣṭham̐ samānānāṃ karoti
 grāmy eva bhavati
 śitipṛṣṭho bhavati
 bārhaspatyo hy eṣa devatayā
 samṛddhayai
 pauṣṇam̐ śyāmam ā labhetānnakāmas |
 annaṃ vai pūṣā
 pūṣaṇam eva svena bhāgadheyenopa dhāvati
 sa evāsmai // anam pra yachati |
 annāda eva bhavati
 śyāmo bhavati |
 etad vā annasya rūpam |
 samṛddhyai
 mārutam pṛśnim ā labhetānnakāmas |
 annaṃ vai marutas |
 maruta eva svena bhāgadheyenopa dhāvati
 ta evāsmā annam pra yachanti |
 annāda eva bhavati
 pṛśnir bhavati |
 etad vā annasya rūpam |
 samṛddhyai |
 aindram aruṇam ā labhetendriyakāmas |
 indram eva // svena bhāgadheyenopa dhāvati
 sa evāsminn indriyaṃ badhāti |
 indriyāvy eva bhavati |
 aruṇo bhrūmān bhavati |
 etad vā indrasya rūpam |
 samṛddhyai
 sāvitram upadhvastam ā labheta sanikāmaḥ
 savitā vai prasavānām īśe
 savitāram eva svena bhāgadheyenopa dhāvati
 sa evāsmai sanim pra suvati
 dānakāmā asmai prajā bhavanti |
 upadhvasto bhavati
 sāvitro hy eṣaḥ // devatayā
 samṛddhyai
 vaiśvadevam bahurūpam ā labhetānnakāmas |
 vaiśvadevaṃ vā annam |
 viśvān eva devānt svena bhāgadheyenopa dhāvati
 ta evāsmā annam pra yachanti |
 annāda eva bhavati
 bahurūpo bhavati
 bahurūpam̐ hy annam |
 samṛddhyai
 vaiśvadevam bahurūpam ā labheta grāmakāmas |
 vaiśvadevā vai sajātās |
 viśvān eva devānt svena bhāgadheyenopa dhāvati
 ta evāsmai // sajātān pra yachanti
 grāmy eva bhavati
 bahurūpo bhavati
 bahudevatyo hy {eṣa < eṣas} |
 samṛddhyai
 prajāpatyaṃ tūparam ā labheta yasyānājñātam eva jyog āmayet
 prājāpatyo vai puruṣaḥ
 prajāpatiḥ khalu vai tasya veda yasyānājñātam iva jyog āmayati
 prajāpatim eva svena bhāgadheyenopa dhāvati
 sa evainaṃ tasmāt srāmān muñcati
 tūparo bhavati
 prājāpatyo hy eṣa devatayā
 samṛddhyai //
 vaṣaṭkāro vai gāyatriyai śiro 'chinat
 tasyai rasaḥ parāpatat tam bṛhaspatir upāgṛhṇāt sā śitipṛṣṭhā vaśābhavat |
 yo dvitīyaḥ parāpatat tam mitrāvaruṇāv upāgṛhṇītām̐ sā dvirūpā vaśābhavat |
 yas tṛtīyaḥ parāpatat taṃ viśve devā upāgṛhṇant sā bahurūpā vaśābhavat |
 yaś caturthaḥ parāpatat sa pṛthivīm prāviśat tam bṛhaspatir abhi // agṛhṇāt |
 astv evāyam bhogāyeti sa ukṣavaśaḥ sam abhavat |
 yal lohitam parāpatat tad rudra upāgṛhṇāt sā raudrī rohiṇī vaśābhavat |
 bārhaspatyām̐ śitipṛṣṭhām ā labheta brahmavarcasakāmas |
 bṛhaspatim eva svena bhāgadheyenopa dhāvati
 sa evāsmin brahmavarcasaṃ dadhāti
 brahmavarcasy eva bhavati
 chandasāṃ vā eṣa raso yad vaśā
 rasa iva khalu // vai brahmavarcasam |
 chandasām eva rasena rasam brahmavarcasam ava runddhe
 maitrāvaruṇīṃ dvirūpām ā labheta vṛṣṭikāmas |
 maitraṃ vā ahar vāruṇī rātris |
 ahorātrābhyāṃ khalu vai parjanyo varṣati
 mitrāvaruṇāv eva svena bhāgadheyenopa dhāvati
 tāv evāsmā ahorātrābhyām parjanyaṃ varṣayatas |
 chandasāṃ vā eṣa raso yad vaśā
 rasa iva khalu vai vṛṣṭis |
 chandasām eva rasena // rasaṃ vṛṣṭim ava runddhe
 maitrāvaruṇīṃ dvirūpām ā labheta prajākāmas |
 maitraṃ vā ahar vāruṇī rātris |
 ahorātrābhyāṃ khalu vai prajāḥ pra jāyante
 mitrāvaruṇāv eva svena bhāgadheyenopa dhāvati
 tāv evāsmā ahorātrābhyām prajām pra janayatas |
 chandasāṃ vā eṣa raso yad vaśā
 rasa iva khalu vai prajā
 chandasām eva rasena rasam prajām ava // runddhe
 vaiśvadevīm bahurūpām ā labhetānnakāmas |
 vaiśvadevaṃ vā annam |
 viśvān eva devānt svena bhāgadheyenopa dhāvati
 ta evāsmā annam pra yachanti |
 annāda eva bhavati
 chandasāṃ vā eṣa raso yad vaśā
 rasa iva khalu vā annam |
 chandasām eva rasena rasam annam ava runddhe
 vaiśvadevīm bahurūpām ā labheta grāmakāmas |
 vaiśvadevā vai // sajātās |
 viśvān eva devānt svena bhāgadheyenopa dhāvati
 ta evāsmai sajātān pra yachanti
 grāmy eva bhavati
 chandasāṃ vā eṣa raso yad vaśā
 rasa iva khalu vai sajātās |
 chandasām eva rasena rasam̐ sajātān ava runddhe
 bārhaspatyam ukṣavaśam ā labheta brahmavarcasakāmas |
 bṛhaspatim eva svena bhāgadheyenopa dhāvati
 sa evāsmin brahmavarcasam // dadhāti
 brahmavarcasy eva bhavati
 vaśaṃ vā eṣa carati yad ukṣā
 vaśa iva khalu vai brahmavarcasam |
 vaśenaiva vaśam brahmavarcasam ava runddhe
 raudrīm̐ rohiṇīm ā labhetābhicaran
 rudram eva svena bhāgadheyenopa dhāvati
 tasmā evainam ā vṛścati
 tājag ārtim ārchati
 rohiṇī bhavati raudrī hy eṣā devatayā samṛddhyai
 sphyo yūpo bhavati vajro vai sphyo vajram evāsmai pra harati
 śaramayam barhiḥ śṛṇāty evainam |
 vaibhīdaka idhmo bhinatty evainam //
 asāv ādityo na vy arocata
 tasmai devāḥ prāyaścittim aichan
 tayaivāsmin rucam adadhus |
 {F yo}{W yo}{GLOS yo} brahmavarcasakāmaḥ syāt tasmā etām̐ saurīm̐ śvetāṃ vaśām ā labeta |
 amum evādityam̐ svena bhāgadheyenopa dhāvati
 sa evāsmin brahmavarcasaṃ dadhāti
 brahmavarcasy eva bhavati
 bailvo yūpo bhavati |
 asau // vā ādityo yato 'jāyata tato bilva ud atiṣṭhat
 sayony eva brahmavarcasam ava runddhe
 brāhmaṇaspatyām babhrukarṇīm ā labhetābhicaran
 vāruṇaṃ daśakapālam purastān nir vapet |
 varuṇenaiva bhrātṛvyaṃ grāhayitvā brahmaṇā stṛṇute
 babhrukarṇī bhavati |
 etad vai brahmaṇo rūpam |
 samṛddhyai
 sphyo yūpo bhavati vajro vai sphyo vajram evāsmai pra harati
 śaramayam barhiḥ śṛṇāti // evainam |
 vaibhīdaka idhmo bhinatty evainam / vaiṣṇavaṃ vāmanam ā labheta yaṃ yajño nopanamet |
 viṣṇur vai yajñas |
 viṣṇum eva svena bhāgadheyenopa dhāvati
 sa evāsmai yajñam pra yachati |
 upainaṃ yajño namati
 vāmano bhavati
 vaiṣṇavo hy eṣa devatayā
 samṛddhyai
 tvāṣṭraṃ vaḍabam ā labheta paśukāmas
 tvaṣṭā vai paśūnām mithunānām // prajanayitā
 tvaṣṭāram eva svena bhāgadheyenopa dhāvati
 sa evāsmai paśūn mithunān pra janayati
 prajā hi vā etasmin paśavaḥ praviṣṭās |
 athaiṣa pumānt san vaḍabaḥ sākṣād eva prajām paśūn ava runddhe
 maitram̐ śvetam ā labheta saṃgrāme saṃyatte samayakāmas |
 mitram eva svena bhāgadheyenopa dhāvati
 sa evainam mitreṇa saṃ nayati //
 viśālo bhavati
 vyavasāyayaty evainam
 prājāpatyaṃ kṛṣṇam ā labheta vṛṣṭikāmaḥ
 prajāpatir vai vṛṣṭyā īṣe
 prajāpatim eva svena bhāgadheyenopa dhāvati
 sa evāsmai prajanyaṃ varṣayati
 kṛṣṇo bhavati |
 etad vai vṛṣṭyai rūpam |
 rūpeṇaiva vṛṣṭim ava runddhe
 śabalo bhavati
 vidyutam evāsmai janayitvā varṣayati |
 avāśṛṅgo bhavati
 vṛṣṭim evāsmai ni yachati //
 varuṇam̐ suṣuvāṇam annādyaṃ nopānamat
 sa etāṃ vāruṇīṃ kṛṣṇāṃ vaśām apaśyat
 tām̐ svāyai devatāyā ālabhata tato vai tam annādyam upānamat |
 yam alam annādyāya santam annādyaṃ nopanamet sa etāṃ vāruṇīṃ kṛṣṇāṃ vaśām ā labheta
 varuṇam eva svena bhāgadheyenopa dhāvati sa evāsmā annam pra yachaty annādaḥ // eva bhavati
 kṛṣṇā bhavati
 vāruṇī hy eṣā devatayā
 samṛddhyai
 maitram̐ śvetam ā labheta vāruṇaṃ kṛṣṇam apāṃ cauṣadhīnāṃ ca saṃdhāv annakāmas |
 maitrīr vā oṣadhayo vāruṇīr āpas |
 apāṃ ca khalu vā oṣadhīnāṃ ca rasam upa jīvāmas |
 mitrāvaruṇāv eva svena bhāgadheyenopa dhāvati
 tāv evāsmā annam pra yachato 'nnāda eva bhavati //
 apāṃ cauṣadhīnāṃ ca saṃdhāv ā labhata ubhayasyāvaruddhyai
 maitram̐ śvetam ā labheta vāruṇaṃ kṛṣṇaṃ jyogāmayāvī
 yan maitro bhavati mitreṇaivāsmai varuṇam̐ śamayati
 yad vāruṇaḥ sākṣād evainaṃ varuṇapāśān muñcati |
 uta yadītāsur bhavati jīvaty eva
 devā vai puṣṭiṃ nāvindan //
 tām mithune 'paśyan
 tasyām na sam arādhayan
 tāv aśvināv abrūtām
 āvayor vā eṣā maitasyāṃ vadadhvam iti
 sāśvinor evābhavat |
 yaḥ puṣṭikāmaḥ syāt sa etām āśvinīṃ yamīṃ vaśām ā labheta |
 aśvināv eva svena bhāgadheyenopa dhāvati
 tāv evāsmin puṣṭiṃ dhattaḥ
 puṣyati prajayā paśubhiḥ //
 āśvinaṃ dhūmralalāmam ā labheta yo durbrāhmaṇaḥ somam pipāset |
 aśvinau vai devānām asomapāv āstām |
 tau paścā somapītham prāpnutām
 aśvināv etasya devatā yo durbrāhmaṇaḥ somam pipāsati |
 aśvināv eva svena bhāgadheyenopa dhāvati
 tav evāsmai somapītham pra yachata upainam̐ somapītho namati
 yad dhūmro bhavati dhūmrimāṇam evāsmād apa hanti
 lalāmaḥ // bhavati mukhata evāsmin tejo dadhāti
 vāyavyaṃ gomṛgam ā labheta yam ajaghnivām̐sam abhiśam̐seyus |
 apūtā vā etaṃ vāg ṛchati yam ajaghnivām̐sam abhiśam̐santi
 naiṣa grāmyaḥ paśur nāraṇyo yad gomṛgas |
 nevaiṣa grāme nāraṇye yam ajaghnivām̐sam abhiśam̐santi
 vāyur vai devānām pavitram |
 vāyum eva svena bhāgadheyenopa dhāvati
 sa eva // enam pavayati
 parācī vā etasmai vyuchantī vy uchati tamaḥ pāpmānam pra viśati yasyāśvine śasyamāne sūryo nāvir bhavati
 sauryam bahurūpam ā labheta |
 amum evādityam̐ svena bhāgadheyenopa dhāvati
 sa evāsmāt tamaḥ pāpmānam apa hanti
 pratīcy asmai vyuchantī vy uchaty apa tamaḥ pāpmānam̐ hate //
 indraṃ vo viśvatas pari |
 indraṃ naras |
 maruto yad dha vo divas |
 yā vaḥ śarma
 bhareṣv indram̐ suhavam̐ havāmahem̐homucam̐ sukṛtaṃ daivyaṃ janam / agnim mitraṃ varuṇam̐ sātaye bhagaṃ dyāvāpṛthivī marutaḥ svastaye //
 mamattu naḥ parijmā vasarhā mamattu vāto apāṃ vṛṣaṇvān / śiśītam indrāparvatā yuvaṃ nas tan no viśve varivasyantu devāḥ
 priyā vo nāma // huve turāṇām / ā yat tṛpan maruto vāvaśānāḥ //
 śriyase kam bhānubhiḥ sam mimikṣire te raśmibhis ta ṛkvabhiḥ sukhādayaḥ / te vāśīmanta iṣmiṇo abhīravo vidre priyasya mārutasya dhāmnaḥ //
 agniḥ prathamo vasubhir no avyāt somo rudrebhir abhi rakṣatu tmanā / indro marudbhir ṛtudhā kṛṇotv ādityair no varuṇaḥ sam̐ śiśātu //
 saṃ no devo vasubhir agniḥ sam // somas tanūbhī rudriyābhiḥ / sam indro marudbhir yajñiyaiḥ sam ādityair no varuṇo ajijñipat //
 yathādityā vasubhiḥ sambabhūvur marudbhī rudrāḥ samajānatābhi / evā triṇāmann ahṛṇīyamānā viśve devāḥ samanaso bhavantu
 kutrā cid yasya samṛtau raṇvā naro nṛṣadane / arhantaś cid yam indhate saṃjanayanti jantavaḥ //
 saṃ yad iṣo vanāmahe sam̐ havyā mānuṣāṇām / uta dyumnasya śavasaḥ // ṛtasya raśmim ā dade //
 yajño devānām praty eti sumnam ādityāso bhavatā mṛḍayantaḥ / ā vo 'rvācī sumatir vavṛtyād am̐hoś cid yā varivovittarāsat //
 śucir apaḥ sūyavasā adabdha upa kṣeti vṛddhavayāḥ suvīraḥ / nakiṣ ṭaṃ ghnanty antito na dūrād ya ādityānām bhavati praṇītau //
 dhārayanta ādityāso jagat sthā devā viśvasya bhuvanasya gopāḥ / dīrghādhiyo rakṣamāṇāḥ // asuryam ṛtāvānaś cayamānā ṛṇāni //
 tisro bhūmīr dhārayan trīm̐r uta dyūn trīṇi vratā vidathe antar eṣām / ṛtenādityā mahi vo mahitvaṃ tad aryaman varuṇa mitra cāru //
 tyān nu kṣatriyām̐ ava ādityān yāciṣāmahe sumṛḍīkām̐ abhiṣṭaye //
 na dakṣiṇā vi cikite na savyā na prācīnam ādityā nota paścā / pākyā cid vasavo dhīryā cit // yuṣmānīto abhayaṃ jyotir aśyām //
 ādityānām avasā nūtanena sakṣīmahi śarmaṇā śaṃtamena / anāgāstve adititve turāsa imaṃ yajñaṃ dadhatu śroṣamāṇāḥ //
 imam me varuṇa śrudhī havam adyā ca mṛḍaya / tvām avasyur ā cake //
 tat tvā yāmi brahmaṇā vandamānas tad ā śāste yajamāno havirbhiḥ / aheḍamāno varuṇeha bodhy uruśam̐sa mā na āyuḥ pra moṣīḥ //
 prajāpatiḥ prajā asṛjata
 tāḥ sṛṣṭā indrāgnī apāgūhatām |
 so 'cāyat prajāpatis |
 indrāgnī vai me prajā apāghukṣatām iti
 sa etam aindrāgnam ekādaśakapālam apaśyat
 taṃ nir avapat
 tāv asmai prajāḥ prāsādhayatām
 indrāgnī vā etasya prajām apa gūhato yo 'lam prajāyai san prajāṃ na vindate |
 aindrāgnam ekādaśakapālaṃ nir vapet prajākāmas |
 indrāgnī // eva svena bhāgadheyenopa dhāvati
 tāv evāsmai prajām pra sādhayatas |
 vindate prajām
 aindrāgnam ekādaśakapālaṃ nir vapet spardhamānaḥ kṣetre vā sajāteṣu vā |
 indrāgnī eva svena bhāgadheyenopa dhāvati
 tābhyām evendriyaṃ vīryam bhrātṛvyasya vṛṅkte
 vi pāpmanā bhrātṛvyeṇa jayate |
 apa vā etasmād indriyaṃ vīryaṃ krāmati yaḥ saṃgrāmam upaprayāti |
 aindrāgnam ekādaśakapālaṃ niḥ // vapet saṃgrāmam upaprayāsyan |
 indrāgnī eva svena bhāgadheyenopa dhāvati
 tāv evāsminn indriyaṃ vīryaṃ dhattaḥ
 sahendriyeṇa vīryeṇopa pra yāti jayati tam̐ saṃgrāmam |
 vi vā eṣa indriyeṇa vīryeṇardhyate yaḥ saṃgrāmaṃ jayati |
 aindrāgnam ekādaśakapālaṃ nir vapet saṃgrāmaṃ jitvā |
 indrāgnī eva svena bhāgadheyenopa dhāvati
 tāv evāsminn indriyaṃ vīryam // dhatto nendriyeṇa vīryeṇa vy ṛdhyate |
 apa vā etasmād indriyaṃ vīryaṃ krāmati ya eti janatām
 aindrāgnam ekādaśakapālaṃ nir vapej janatām eṣyan |
 indrāgnī eva svena bhāgadheyenopa dhāvati
 tāv evāsminn indriyaṃ vīryaṃ dhattaḥ
 sahendriyeṇa vīryeṇa janatām eti
 pauṣṇaṃ carum anu nir vapet
 pūṣā vā indriyasya vīryasyānupradātā
 pūṣaṇam eva // svena bhāgadheyenopa dhāvati
 sa evāsmā indriyaṃ vīryam anu pra yachati
 kṣaitrapatyaṃ caruṃ nir vapej janatām āgatya |
 iyaṃ vai kṣetrasya patis |
 asyām eva prati tiṣṭhati |
 aindrāgnam ekādaśakapālam upariṣṭān nir vapet |
 asyām eva pratiṣṭhāyendriyaṃ vīryam upariṣṭād ātman dhatte //
 agnaye pathikṛte puroḍāśam aṣṭākapālaṃ nir vaped yo darśapūrṇamāsayājī sann amāvāsyāṃ vā paurṇamāsīṃ vātipādayet
 patho vā eṣo 'dhy apathenaiti yo darśapūrṇamāsayājī sann amāvāyāṃ vā paurṇamāsīṃ vātipādayati |
 agnim eva pathikṛtam̐ svena bhāgadheyenopa dhāvati
 sa evainam apathāt panthām api nayati |
 anaḍvān dakṣiṇā vahī hy {eṣa < eṣas}
 samṛddhyai
 agnaye vratapataye // puroḍāśam aṣṭākapālaṃ nir vaped ya āhitāgniḥ sann avratyam iva caret |
 agnim eva vratapatim̐ svena bhāgadheyenopa dhāvati
 sa evainaṃ vratam ā lambhayati
 vratyo bhavati |
 agnaye rakṣoghne puroḍāśam aṣṭākapālaṃ nir vapati yam̐ rakṣām̐si saceran |
 agnim eva rakṣohaṇam̐ svena bhāgadheyenopa dhāvati
 sa evāsmād rakṣām̐sy apa hanti
 niśitāyāṃ nir vapet //
 niśitāyām̐ hi rakṣām̐si prerate
 samprerṇāny evaināni hanti
 pariśrite yājayed rakṣasām ananvavacārāya
 rakṣoghnī yājyānuvākye bhavato rakṣasām̐ stṛtyai |
 agnaye rudravate puroḍāśam aṣṭākapālaṃ nir vaped abhicaran |
 eṣā vā asya ghorā tanūr yad rudras
 tasmā evainam ā vṛścati
 tājag ārtim ārchati |
 agnaye surabhimate puroḍāśam aṣṭākapālaṃ nir vaped yasya gāvo vā puruṣāḥ // vā pramīyeran yo vā bibhīyāt |
 eṣā vā asya bheṣajyā tanūr yat surabhimatī
 tayaivāsmai bheṣajaṃ karoti
 surabhimate bhavati pūtīgandhasyāpahatyai |
 agnaye kṣāmavate puroḍāśam aṣṭākapālaṃ nir vapet saṃgrāme saṃyatte
 bhāgadheyenaivainam̐ śamayitvā parān abhi nir diśati
 yam avareṣāṃ vidhyanti jīvati {sa < sas}
 yam pareṣām pra sa mīyate
 jayati tam̐ saṃgrāmam // abhi vā eṣa etān ucyati yeṣām pūrvāparā anvañcaḥ pramīyante
 puruṣāhutir hy asya priyatamā |
 agnaye kṣāmavate puroḍāśam aṣṭākapālaṃ nir vapet |
 bhāgadheyenaivainam̐ śamayati
 naiṣām purāyuṣoparaḥ pra mīyate |
 abhi vā eṣa etasya gṛhān ucyati yasya gṛhān dahati |
 agnaye kṣāmavate puroḍāśam aṣṭākapālaṃ nir vapet |
 bhāgadheyenaivainam̐ śamayati
 nāsyāparaṃ gṛhān dahati //
 agnaye kāmāya puroḍāśam aṣṭākapālaṃ nir vaped yaṃ kāmo nopanamet |
 agnim eva kāmam̐ svena bhāgadheyenopa dhāvati
 sa evainaṃ kāmena sam ardhayati |
 upainaṃ kāmo namati |
 agnaye yaviṣṭhāya puroḍāśam aṣṭākapālaṃ nir vapet spardhamānaḥ kṣetre vā sajāteṣu vā |
 agnim eva yaviṣṭham̐ svena bhāgadheyenopa dhāvati
 tenaivendriyaṃ vīryam bhrātṛvyasya // yuvate
 vi pāpmanā bhrātṛvyeṇa jayate |
 agnaye yaviṣṭhāya puroḍāśam aṣṭākapālaṃ nir vaped abhicaryamāṇas |
 agnim eva yaviṣṭham̐ svena bhāgadheyenopa dhāvati
 sa evāsmād rakṣām̐si yavayati
 nainam abhicarant stṛṇute |
 agnaya āyuṣmate puroḍāśam aṣṭākapālaṃ nir vaped yaḥ kāmayeta
 sarvam āyur iyām iti |
 agnim evāyuṣmantam̐ svena bhāgadheyenopa dhāvati
 sa evāsmin // āyur dadhāti
 sarvam āyur eti |
 agnaye jātavedase puroḍāśam aṣṭākapālaṃ nir vaped bhūtikāmas |
 agnim eva jātavedasam̐ svena bhāgadheyenopa dhāvati
 sa evainam bhūtiṃ gamayati
 bhavaty eva |
 agnaye rukmate puroḍāśam aṣṭākapālaṃ nir vaped rukkāmas |
 agnim eva rukmantam̐ svena bhāgadheyenopa dhāvati
 sa evāsmin rucaṃ dadhāti
 rocata eva |
 agnaye tejasvate puroḍāśam // aṣṭākapālaṃ nir vapet tejaskāmas |
 agnim eva tejasvantam̐ svena bhāgadheyenopa dhāvati
 sa evāsmin tejo dadhāti
 tejasvy eva bhavati |
 agnaye sāhantyāya puroḍāśam aṣṭākapālaṃ nir vapet sīkṣamāṇas |
 agnim eva sāhantyam̐ svena bhāgadheyenopa dhāvati
 tenaiva sahate yam̐ sīkṣate //
 agnaye 'nnavate puroḍāśam aṣṭākapālaṃ nir vaped yaḥ kāmayetānnavānt syām iti |
 agnim evānnavantam̐ svena bhāgadheyenopa dhāvati
 sa evainam annavantaṃ karoty annavān eva bhavati |
 agnaye 'nnādāya puroḍāśam aṣṭākapālaṃ nir vaped yaḥ kāmayetānnādaḥ syām iti |
 agnim evānnādam̐ svena bhāgadheyenopa dhāvati
 sa evainam annādaṃ karoty annādaḥ // eva bhavati |
 agnaye 'nnapataye puroḍāśam aṣṭākapālaṃ nir vaped yaḥ kāmayetānnapatiḥ syām iti |
 agnim evānnapatim̐ svena bhāgadheyenopa dhāvati
 sa evainam annapatiṃ karoty annapatir eva bhavati |
 agnaye pavamānāya puroḍāśam aṣṭākapālaṃ nir vaped agnaye pāvakāyāgnaye śucaye jyogāmayāvī
 yad agnaye pavamānāya nirvapati
 prāṇam evāsmin tena dadhāti
 yad agnaye // pāvakāya
 vācam evāsmin tena dadhāti
 yad agnaye śucaye |
 āyur evāsmin tena dadhāty uta yadītāsur bhavati jīvaty eva |
 etām eva nir vapec cakṣuṣkāmo yad agnaye pavamānāya nirvapati
 prāṇam evāsmin tena dadhāti
 yad agnaye pāvakāya
 vācam evāsmin tena dadhāti
 yad agnaye śucaye
 cakṣur evāsmin tena dadhāti // uta yady andho bhavati praiva paśyati |
 agnaye putravate puroḍāśam aṣṭākapālaṃ nir vapet |
 indrāya putriṇe puroḍāśam ekādaśakapālam prajākāmas |
 agnir evāsmai prajām prajanayati
 vṛddhām indraḥ pra yachati |
 agnaye rasavate 'jakṣīre caruṃ nir vaped yaḥ kāmayeta rasavānt syām iti |
 agnim eva rasavantam̐ svena bhāgadheyenopa dhāvati
 sa evainam̐ rasavantaṃ karoti // rasavān eva bhavaty ajakṣīre bhavati |
 āgneyī vā eṣā yad ajā
 sākṣād eva rasam ava runddhe |
 agnaye vasumate puroḍāśam aṣṭākapālaṃ nir vaped yaḥ kāmayeta vasumānt syām iti |
 agnim {F eva}{W eva} vasumantam̐ svena bhāgadheyenopa dhāvati
 sa evainaṃ vasumantaṃ karoti vasumān eva bhavati |
 agnaye vājasṛte puroḍāśam aṣṭākapālaṃ nir vapet saṃgrāme saṃyatte
 vājaṃ // vā eṣa sisīrṣati yaḥ saṃgrāmaṃ jigīṣati |
 agniḥ khalu vai devānāṃ vājasṛd agnim eva vājasṛtam̐ svena bhāgadheyenopa dhāvati
 dhāvati vājam̐ hanti vṛtraṃ jayati tam̐ saṃgrāmam
 atho agnir iva na pratidhṛṣe bhavati |
 agnaye 'gnivate puroḍāśam aṣṭākapālaṃ nir vaped yasyāgnāv agnim abhyuddhareyus |
 nirdiṣṭabhāgo vā etayor anyo 'nirdiṣṭabhāgo 'nyas tau sambhavantau yajamānam // abhi sam bhavatas |
 sa īśvara ārtim ārtor yad agnaye 'gnivate nirvapati
 bhāgadheyenaivainau śamayati
 nārtim ārchati yajamānas |
 agnaye jyotiṣmate puroḍāśam aṣṭākapālaṃ nir vaped yasyāgnir uddhṛto 'hute 'gnihotra udvāyed apara ādīpyānūddhṛtya ity āhus tat tathā na kāryaṃ yad bhāgadheyam abhi pūrva uddhriyate kim aparo 'bhy ut // hriyeteti tāny evāvakṣāṇāni saṃnidhāya manthet |
 itaḥ prathamaṃ jajñe agniḥ svād yoner adhi jātavedāḥ / sa gāyatriyā triṣṭubhā jagatyā devebhyo havyaṃ vahatu prajānann iti
 chandobhir evainam̐ svād yoneḥ pra janayaty eṣa vāva so 'gnir ity āhur jyotis tvā asya parāpatitam iti yad agnaye jyotiṣmate nirvapati yad evāsya jyotiḥ parāpatitaṃ tad evāva runddhe //
 vaiśvānaraṃ dvādaśakapālaṃ nir vaped vāruṇaṃ caruṃ dadhikrāvṇe carum abhiśasyamānas |
 yad vaiśvānaro dvādaśakapālo bhavati saṃvatsaro vā agnir vaiśvānaraḥ saṃvatsareṇaivainam̐ svadayaty apa pāpaṃ varṇam̐ hate vāruṇenaivainaṃ varuṇapāśān muñcati dadhikrāvṇā punāti
 hiraṇyaṃ dakṣiṇā pavitraṃ vai hiraṇyam punāty evainam ādyam asyānnam bhavati |
 etām eva nir vapet prajākāmaḥ
 saṃvatsaraḥ // vā etasyāśānto yonim prajāyai paśūnāṃ nir dahati yo 'lam prajāyai san prajāṃ na vindate
 yad vaiśvānaro dvādaśakapālo bhavati saṃvatsaro vā agnir vaiśvānaraḥ saṃvatsaram eva bhāgadheyena śamayati so 'smai śāntaḥ svād yoneḥ prajām pra {F janayati}{W janayaty}{GLOS janayati} vāruṇenaivainaṃ varuṇapāśān muñcati dadhikrāvṇā punāti
 hiraṇyaṃ dakṣiṇā pavitraṃ vai hiraṇyam punāty evainam // vindate prajām |
 vaiśvānaraṃ dvādaśakapālaṃ nir vapet putre jāte
 yad aṣṭākapālo bhavati gāyatriyaivainam brahmavarcasena punāti yan navakapālas trivṛtaivāsmin tejo dadhāti yad daśakapālo virājaivāsminn annādyaṃ dadhāti yad ekādaśakapālas tṛṣṭubhaivāsminn indriyaṃ dadhāti yad dvādaśakapālo jagatyaivāsmin paśūn dadhāti
 yasmiñ jāta etām iṣṭim nirvapati pūtaḥ // eva tejasy annāda indriyāvī paśumān bhavati |
 ava vā eṣa suvargāl lokāc chidyate yo darśapūrṇamāsayājī sann amāvāsyāṃ vā paurṇamāsīṃ vātipādayati suvargāya hi lokāya darśapūrṇamāsāv ijyete
 vaiśvānaraṃ dvādaśakapālaṃ nir vaped amāvāsyāṃ vā paurṇamāsīṃ vātipādya
 saṃvatsaro vā agnir vaiśvānaraḥ saṃvatsaram eva prīṇāty atho saṃvatsaram evāsmā upa dadhāti suvargasya lokasya samaṣṭyai //
 atho devatā evānvārabhya suvargaṃ lokam eti
 vīrahā vā eṣa devānāṃ yo 'gnim udvāsayate na vā etasya brāhmaṇā ṛtāyavaḥ purānnam akṣan |
 āgneyam aṣṭākapālaṃ nir vapet |
 vaiśvānaraṃ dvādaśakapālam agnim udvāsayiṣyan
 yad aṣṭākapālo bhavaty aṣṭākṣarā gāyatrī gāyatro 'gnir yāvān evāgnis tasmā ātithyaṃ karoti |
 atho yathā janaṃ yate 'vasaṃ karoti tādṛk // eva tat |
 dvādaśakapālo vaiśvānaro bhavati
 dvādaśa māsāḥ saṃvatsaraḥ saṃvatsaraḥ khalu vā agner yoniḥ svām evainaṃ yoniṃ gamayati |
 ādyam asyānnam bhavati
 vaiśvānaraṃ dvādaśakapālaṃ nir vapen mārutam̐ saptakapālaṃ grāmakāmas |
 āhavanīye vaiśvānaram adhi śrayati gārhapatye mārutam pāpavasyasasya vidhṛtyai
 dvādaśakapālo vaiśvānaro bhavati dvādaśa māsāḥ saṃvatsaraḥ saṃvatsareṇaivāsmai sajātām̐ś cyāvayati
 māruto bhavati // maruto vai devānāṃ viśo devaviśenaivāsmai manuṣyaviśam ava runddhe
 saptakapālo bhavati saptagaṇā vai maruto gaṇaśa evāsmai sajātān ava runddhe |
 anūcyamāna ā sādayati
 viśam evāsmā anuvartmānaṃ karoti //
 ādityaṃ caruṃ nir vapet saṃgrāmam upaprayāsyan |
 iyaṃ vā aditis |
 asyām eva pūrve prati tiṣṭhanti
 vaiśvānaraṃ dvādaśakapālaṃ nir vaped āyatanaṃ gatvā
 saṃvatsaro vā agnir vaiśvānaraḥ
 saṃvatsaraḥ khalu vai devānām āyatanam
 etasmād vā āyatanād devā asurān ajayan
 yad vaiśvānaraṃ dvādaśakapālaṃ nirvapati
 devānām evāyatane yatate
 jayati tam̐ saṃgrāmam
 etasmin vā etau mṛjāte // yo vidviṣāṇayor annam atti
 vaiśvānaraṃ dvādaśakapālaṃ nir vaped vidviṣāṇayor annaṃ jagdhvā
 saṃvatsaro vā agnir vaiśvānaraḥ
 saṃvatsarasvaditam evātti
 nāsmin mṛjāte
 saṃvatsarāya vā etau sam amāte yau samamāte
 tayor yaḥ pūrvo 'bhidruhyati taṃ varuṇo gṛhṇāti
 vaiśvānaraṃ dvādaśakapālaṃ nir vapet samamānayoḥ pūrvo 'bhidruhya
 saṃvatsaro vā agnir vaiśvānaraḥ
 samvatsaram evāptvā nirvaruṇam // parastād abhi druhyati nainaṃ varuṇo gṛhṇāti |
 āvyaṃ vā eṣa prati gṛhṇāti yo 'vim pratigṛhṇāti
 vaiśvānaraṃ dvādaśakapālaṃ nir vaped avim pratigṛhya
 saṃvatsaro vā agnir vaiśvānaraḥ
 saṃvatsarasvaditām eva pratigṛhṇāti
 nāvyam prati gṛhṇāti |
 ātmano vā eṣa mātrām āpnoti ya ubhayādat pratigṛhṇāty aśvaṃ vā puruṣaṃ vā
 vaiśvānaraṃ dvādaśakapālaṃ nir vaped ubhayādat // pratigṛhya
 saṃvatsaro vā agnir vaiśvānaraḥ
 saṃvatsarasvaditam eva prati gṛhṇāti
 nātmano mātrām āpnoti
 vaiśvānaraṃ dvādaśakapālaṃ nir vapet sanim eṣyan |
 saṃvatsaro vā agnir vaiśvānaras |
 yadā khalu vai saṃvatsaraṃ janatāyāṃ caraty atha sa dhanārgho bhavati
 yad vaiśvānaraṃ dvādaśakapālaṃ nirvapati saṃvatsarasātām eva sanim abhi pra cyavate
 dānakāmā asmai prajā bhavanti
 yo vai saṃvatsaram // prayujya na vimuñcaty apratiṣṭhāno vai sa bhavati |
 etam eva vaiśvānaram punar āgatya nir vapet |
 yam eva prayuṅkte tam bhāgadheyena vi muñcati pratiṣṭhityai
 yayā rajjvottamāṃ gām ājet tām bhrātṛvyāya pra hiṇuyāt |
 nirṛtim evāsmai pra hiṇoti //
 aindraṃ caruṃ nir vapet paśukāmas |
 aindrā vai paśavas |
 indram eva svena bhāgadheyenopa dhāvati
 sa evāsmai paśūn pra yachati
 paśumān eva bhavati
 carur bhavati
 svād evāsmai yoneḥ paśūn pra janayati |
 indrāyendriyāvate puroḍāśam ekādaśakapālaṃ nir vapet paśukāmas |
 indriyaṃ vai paśavas |
 indram evendriyāvantam̐ svena bhāgadheyenopa dhāvati
 saḥ // evāsmā indriyam paśūn pra yachati
 paśumān eva bhavati |
 indrāya gharmavate puroḍāśam ekādaśakapālaṃ nir vaped brahmavarcasakāmas |
 brahmavarcasaṃ vai gharmas |
 indram eva gharmavantam̐ svena bhāgadheyenopa dhāvati
 sa evāsmin brahmavarcasaṃ dadhāti
 brahmavarcasy eva bhavati |
 indrāyārkavate puroḍāśam ekādaśakapālaṃ nir vaped annakāmas |
 arko vai devānām annam
 indram evārkavantam̐ svena bhāgadheyena // upa dhāvati
 sa evāsmā annam pra yachati |
 annāda eva bhavati |
 indrāya gharmavate puroḍāśam ekādaśakapālaṃ nir vaped indrāyendriyāvata indrāyārkavate bhūtikāmas |
 yad indrāya gharmavate nirvapati śira evāsya tena karoti
 yad indrāyendriyāvata ātmānam evāsya tena karoti
 yad indrāyārkavate bhūta evānnādye prati tiṣṭhati bhavaty eva |
 indrāya // am̐homuce puroḍāśam ekādaśakapālaṃ nir vaped yaḥ pāpmanā gṛhītaḥ syāt
 pāpmā vā am̐has |
 indram evām̐homucam̐ svena bhāgadheyenopa dhāvati
 sa evainam pāpmano 'm̐haso muñcati |
 indrāya vaimṛdhāya puroḍāśam ekādaśakapālaṃ nir vaped yam mṛdho 'bhi praveperan rāṣṭrāṇi vābhi samiyus |
 indram eva vaimṛdham̐ svena bhāgadheyenopa dhāvati
 sa evāsmān mṛdhaḥ // apa hanti |
 indrāya trātre puroḍāśam ekādaśakapālaṃ nir vaped baddho vā pariyatto vā |
 indram eva trātāram̐ svena bhāgadheyenopa dhāvati
 sa evainaṃ trāyate |
 indrāyārkāśvamedhavate puroḍāśam ekādaśakapālaṃ nir vaped yam mahāyajño nopanamet |
 ete vai mahāyajñasyāntye tanū yad arkāśvamedhau |
 indram evārkāśvamedhavantam̐ svena bhāgadheyenopa dhāvati
 sa evāsmā antato mahāyajñaṃ cyāvayati |
 upainaṃ mahāyajño namati //
 indrāyānvṛjave puroḍāśam ekādaśakapālaṃ nir vaped grāmakāmas |
 indram evānvṛjum̐ svena bhāgadheyenopa dhāvati
 sa evāsmai sajātān anukān karoti
 grāmy eva bhavati |
 indrāṇyai caruṃ nir vaped yasya senāsam̐śiteva syāt |
 indrāṇī vai senāyai devatā |
 indrāṇīṃ eva svena bhāgadheyenopa dhāvati
 saivāsya senām̐ sam̐ śyati
 balbajān api // idhme saṃ nahyet |
 gaur yatrādhiṣkannā yamehat tato balbajā ud atiṣṭhan
 gavām evainaṃ nyāyam apinīya gā vedayati |
 indrāya manyumate manasvate puroḍāśam ekādaśakapālaṃ nir vapet saṃgrāme saṃyatte |
 indriyeṇa vai manyunā manasā saṃgrāmaṃ jayati |
 indram eva manyumantam manasvantam̐ svena bhāgadheyenopa dhāvati
 sa evāsminn indriyam manyum mano dadhāti
 jayati tam // saṃgrāmam
 etām eva nir vaped yo hatamanāḥ svayampāpa iva syāt |
 etāni hi vā etasmād apakrāntāni |
 athaiṣa hatamanāḥ svayampāpa indram eva manyumantam manasvantam̐ svena bhāgadheyenopa dhāvati
 sa evāsminn indriyam manyum mano dadhāti
 na hatamanāḥ svayampāpo bhavati |
 indrāya dātre puroḍāśam ekādaśakapālaṃ nir vaped yaḥ kāmayeta
 dānakāmā me prajāḥ syuḥ // iti |
 indram eva dātāram̐ svena bhāgadheyenopa dhāvati
 sa evāsmai dānakāmāḥ prajāḥ karoti
 dānakāmā asmai prajā bhavanti |
 indrāya pradātre puroḍāśam ekādaśakapālaṃ nir vaped yasmai prattam iva san na pradīyeta |
 indram eva pradātāram̐ svena bhāgadheyenopa dhāvati
 sa evāsmai pra dāpayati |
 indrāya sutrāmṇe puroḍāśam ekādaśakapālaṃ nir vaped aparuddho vā // aparudhyamāno vā |
 indram eva sutrāmāṇam̐ svena bhāgadheyenopa dhāvati
 sa evainaṃ trāyate |
 anaparudhyo bhavati |
 indro vai sadṛṅ devatābhir āsīt
 sa na vyāvṛtam agachat
 sa prajāpatim upādhāvat
 tasmā etam aindram ekādaśakapālaṃ nir avapat
 tenaivāsminn indriyam adadhāt |
 śakvarī yājyānuvākye akarot |
 vajro vai śakvarī
 sa enaṃ vajro bhūtyā ainddha //
 so 'bhavat
 so 'bibhed bhūtaḥ
 pra mā dhakṣyatīti
 sa prajāpatim punar upādhāvat
 sa prajāpatiḥ śakvaryā adhi revatīṃ nir amimīta śāntyā apradāhāya
 yo 'lam̐ śriyai sant sadṛṅk samānaiḥ syāt tasmā etam aindram ekādaśakapālaṃ nir vapet |
 indram eva svena bhāgadheyenopa dhāvati
 sa evāsminn indriyaṃ dadhāti
 revatī puro'nuvākyā bhavati śāntyā apradāhāya
 śakvarī yājyā
 vajro vai śakvarī
 sa enaṃ vajro bhūtyā inddhe
 bhavaty eva //
 āgnāvaiṣṇavam ekādaśakapālaṃ nir vaped abhicarant sarasvaty ājyabhāgā syād bārhaspatyaś carus |
 yad āgnāvaiṣṇava ekādaśakapālo bhavati |
 agniḥ sarvā devatā viṣṇur yajño devatābhiś caivainaṃ yajñena cābhi carati
 sarasvaty ājyabhāgā bhavati vāg vai sarasvatī vācaivainam abhi carati
 bārhaspatyaś carur bhavati brahma vai devānām bṛhaspatir brahmaṇaivainam abhi carati //
 prati vai parastād abhicarantam abhi caranti
 dvedve puro'nuvākye kuryād ati prayuktyai |
 etayaiva yajetābhicaryamāṇo devatābhir eva devatāḥ praticarati yajñena yajñaṃ vācā vācam brahmaṇā brahma sa devatāś caiva yajñaṃ ca madhyato vyavasarpati tasya na kutaś canopāvyādho bhavati
 nainam abhicarant stṛṇute |
 āgnāvaiṣṇavam ekādaśakapālaṃ nir vaped yaṃ yajño na // upanamet |
 agniḥ sarvā devatā viṣṇur yajño 'gniṃ caiva viṣṇuṃ ca svena bhāgadheyenopa dhāvati tāv evāsmai yajñam pra yachata upainaṃ yajño namati |
 āgnāvaiṣṇavaṃ ghṛte caruṃ nir vapec cakṣuṣkāmas |
 agner vai cakṣuṣā manuṣyā vi paśyanti yajñasya devā agniṃ caiva viṣṇuṃ ca svena bhāgadheyenopa dhāvati
 tāv eva // asmiñ cakṣur dhattaś cakṣuṣmān eva bhavati
 dhenvai vā etad reto yad ājyam anaḍuhas taṇḍulā mithunād evāsmai cakṣuḥ pra janayati
 ghṛte bhavati tejo vai ghṛtaṃ tejaś cakṣus tejasaivāsmai tejaś cakṣur ava runddhe |
 indriyaṃ vai vīryaṃ vṛṅkte bhrātṛvyo yajamāno 'yajamānasyādhvarakalpām prati nir vaped bhrātṛvye yajamāne nāsyendriyaṃ // vīryaṃ vṛṅkte
 purā vācaḥ pravaditor nir vaped yāvaty eva vāk tām aproditām bhrātṛvyasya vṛṅkte tām asya vācam pravadantīm anyā vāco 'nu pra vadanti tā indriyaṃ vīryaṃ yajamāne dadhati |
 āgnāvaiṣṇavam aṣṭākapālaṃ nir vaped prātaḥsavanasyākāle sarasvaty ājyabhāgā syād bārhaspatyaś carus |
 yad aṣṭākapālo bhavaty aṣṭākṣarā gāyatrī gāyatram prātaḥsavanam prātaḥsavanam eva tenāpnoti // āgnāvaiṣṇavam ekādaśakapālaṃ nir vapen mādhyaṃdinasya savanasyākāle sarasvaty ājyabhāgā syād bārhaspatyaś carus |
 yad ekādaśakapālo bhavaty ekādaśākṣarā tṛṣṭup traiṣṭubham mādhyaṃdinam̐ savanam mādhyaṃdinam eva savanaṃ tenāpnoti |
 āgnāvaiṣṇavaṃ dvādaśakapālaṃ nir vaped tṛtīyasavanasyākāle sarasvaty ājyabhāgā syād bārhaspatyaś carus |
 yad dvādaśakapālo bhavati dvādaśākṣarā jagatī jāgataṃ tṛtīyasavanaṃ tṛtīyasavanam eva tenāpnoti
 devatābhir eva devatāḥ // praticarati yajñena yajñaṃ vācā vācam brahmaṇā brahma kapālair eva chandām̐sy āpnoti puroḍāśaiḥ savanāni
 maitrāvaruṇam ekakapālaṃ nir vaped vaśāyai kāle
 yaivāsau bhrātṛvyasya vaśānubandhyā so evaiṣaitasyaikakapālo bhavati na hi kapālaiḥ paśum arhaty āptum //
 asāv ādityo na vy arocata tasmai devāḥ prāyaścittim aichan tasmā etam̐ somāraudraṃ caruṃ nir avapan tenaivāsmin rucam adadhus |
 yo brahmavarcasakāmaḥ syāt tasmā etam̐ somāraudraṃ caruṃ nir vapet
 somaṃ caiva rudraṃ ca svena bhāgadheyenopa dhāvati tāv evāsmin brahmavarcasaṃ dhatto brahmavarcasy eva bhavati
 tiṣyāpūrṇamāse nir vaped rudraḥ // vai tiṣyaḥ somaḥ pūrṇamāsaḥ sākṣād eva brahmavarcasam ava runddhe
 pariśrite yājayati brahmavarcasasya parigṛhītyai
 śvetāyai śvetavatsāyai dugdham mathitam ājyam bhavaty ājyam prokṣaṇam ājyena mārjayante yāvad eva brahmavarcasaṃ tat sarvaṃ karoty ati brahmavarcasaṃ kriyata ity āhus |
 īśvaro duścarmā bhavitor iti mānavī ṛcau dhāyye kuryād yad vai kiṃ ca manur avadat tad bheṣajam // bheṣajam evāsmai karoti
 yadi bibhīyād duścarmā bhaviṣyāmīti somāpauṣṇaṃ caruṃ nir vapet saumyo vai devatayā puruṣaḥ pauṣṇāḥ paśavaḥ svayaivāsmai devatayā paśubhis tvacaṃ karoti na duścarmā bhavati
 somāraudraṃ caruṃ nir vapet prajākāmaḥ somo vai retodhā agniḥ prajānām prajanayitā soma evāsmai reto dadhātya ganiḥ prajām pra janayati vindate // prajām |
 somāraudraṃ caruṃ nir vaped abhicarant saumyo vai devatayā puruṣa eṣa rudro yad agniḥ svāyā evainaṃ devatāyai niṣkrīya rudrāyāpi dadhāti tājag ārtim ārchati
 somāraudraṃ caruṃ nir vapej jyogāmayāvī somaṃ vā etasya raso gachaty agnim̐ śarīraṃ yasya jyog āmayati somād evāsya rasaṃ niṣkrīṇāty agneḥ śarīram uta yadi // itāsur bhavati jīvaty eva somārudrayor vā etaṃ grasitam̐ hotā niṣ khidati sa īśvara ārtim ārtor anaḍvān hotrā deyo vahnir vā anaḍvān vahnir hotā vahninaiva vahnim ātmānam̐ spṛṇoti
 somāraudraṃ caruṃ nir vaped yaḥ kāmayeta sve 'smā āyatane bhrātṛvyaṃ janayeyam iti vedim parigṛhyārdham uddhanyād ardhaṃ nārdham barhiṣa stṛṇīyād ardhaṃ nārdham idhmasyābhyādadhyād ardhaṃ na sva evāsmā āyatane bhrātṛvyaṃ janayati //
 aindram ekādaśakapālaṃ nir vapen mārutam̐ saptakapālaṃ grāmakāmas |
 indraṃ caiva marutaś ca svena bhāgadheyenopa dhāvati
 ta evāsmai sajātān pra yachanti
 grāmy eva bhavati |
 āhavanīya aindram adhi śrayati gārhapatye mārutam
 pāpavasyasasya vidhṛtyai
 saptakapālo māruto bhavati
 saptagaṇā vai marutas |
 gaṇaśa evāsmai sajātān ava runddhe |
 anūcyamāna ā sādayati
 viśam eva // asmā anuvartmānaṃ karoti |
 etām eva nir vaped yaḥ kāmayeta
 kṣatrāya ca viśe ca samadaṃ dadhyām iti |
 aindrasyāvadyan brūyāt |
 indrāyānu brūhīty āśrāvya brūyāt |
 maruto yajeti
 mārutasyāvadyan brūyāt |
 marudbhyo 'nu brūhīty āśrāvya brūyāt |
 indraṃ yajeti
 sva evaibhyo bhāgadheye samadaṃ dadhāti
 vitṛm̐hāṇās tiṣṭhanti |
 etām eva // nir vaped yaḥ kāmayeta
 kalperann iti
 yathādevatam avadāya yathādevataṃ yajet |
 bhāgadheyenaivainān yathāyathaṃ kalpayati
 kalpanta eva |
 aindram ekādaśakapālaṃ nir vaped vaiśvadevaṃ dvādaśakapālaṃ grāmakāmas |
 indraṃ caiva viśvām̐ś ca devānt svena bhāgadheyenopa dhāvati
 ta evāsmai sajātān pra yachanti
 grāmy eva bhavati |
 aindrasyāvadāya vaiśvadevasyāva dyed athaindrasya // upariṣṭāt |
 indriyenaivāsmā ubhayataḥ sajātān pari gṛhṇāti |
 upādhāyyapūrvayaṃ vāso dakṣiṇā sajātānām upahityai
 pṛśniyai dugdhe praiyaṃgavaṃ caruṃ nir vapen marudbhyo grāmakāmaḥ
 pṛśniyai vai payaso maruto jātāḥ pṛśniyai priyaṃgavas |
 mārutāḥ khalu vai devatayā sajātās |
 maruta eva svena bhāgadheyenopa dhāvati
 ta evāsmai sajātān pra yachanti
 grāmy eva bhavati
 priyavatī yājyānuvākye // bhavataḥ priyam evainam̐ samānānāṃ karoti
 dvipadā puro'nuvākyā bhavati dvipada evāva runddhe
 catuṣpadā yājyā catuṣpada eva paśūn ava runddhe
 devāsurāḥ saṃyattā āsan
 te devā mitho vipriyā āsan
 te 'nyo'nyasmai jyaiṣṭhyāyātiṣṭhamānāś caturdhā vy akrāmann agnir vasubhiḥ somo rudrair indro marudbhir varuṇa ādityaiḥ
 sa indraḥ prajāpatim upādhāvat
 tam // etayā saṃjñānyāyājayat |
 agnaye vasumate puroḍāśam aṣṭākapālaṃ nir avapat somāya rudravate carum indrāya marutvate puroḍāśam ekādaśakapālaṃ varuṇāyādityavate carum |
 tato vā indraṃ devā jyaiṣṭhyāyābhi sam ajānata
 yaḥ samānair mitho vipriyaḥ syāt tam etayā saṃjñānyā yājayet |
 agnaye vasumate puroḍāśam aṣṭākapālaṃ nir vapet somāya rudravate carum indrāya marutvate puroḍāśam ekādaśakapālaṃ varuṇāyādityavate carum
 indram evainam bhūtaṃ jyaiṣṭhyāya samānā abhi saṃ jānate
 vasiṣṭhaḥ samānānām bhavati //
 hirṇyagarbhas |
 āpo ha yat
 prajāpate
 sa veda putraḥ pitaram̐ sa mātaram̐ sa sūnur bhuvat sa bhuvat punarmaghaḥ / sa dyām aurṇod antarikṣam̐ sa suvaḥ sa viśvā bhuvo abhavat sa ābhavat //
 ud u tyam |
 citram
 sa pratnavan navīyasāgne dyumnena saṃyatā / bṛhat tatantha bhānunā //
 ni kāvyā vedhasaḥ śaśvatas kar haste dadhānaḥ // naryā purūṇi / agnir bhuvad rayipatī rayīṇām̐ satrā cakrāṇo amṛtāni viśvā //
 hiraṇyapānim ūtaye savitāram upa hvaye / sa cettā devatā padam //
 vāmam adya savitar vāmam u śvo divedive vāmam asmabhyam̐ sāvīḥ / vāmasya hi kṣayasya deva bhūrer ayā dhiyā vāmabhājaḥ syāma //
 baḍ itthā parvatānāṃ khidram bibharṣi pṛthivi / pra yā bhūmi pravatvati mahnā jinoṣi // mahini //
 stomāsas tvā vicāriṇi prati ṣṭobhanty aktubhiḥ / pra yā vājaṃ na heṣantam prerum asyasy arjuni //
 ṛdūdareṇa sakhyā saceya yo mā na riṣyed dharyaśva pītaḥ / ayaṃ yaḥ somo nyadhāyy asme tasmā indram pratiram emy acha //
 āpāntamanyus tṛpalaprabharmā dhuniḥ śimīvāñ charumām̐ ṛjīṣī / somo viśvāny atasā vanāni nārvāg indram pratimānāni debhuḥ //
 pra // suvānaḥ soma ṛtayuś ciketendrāya brahma jamadagnir arcan / vṛṣā yantāsi śavasas turasyāntar yacha gṛṇate dhartraṃ dṛm̐ha //
 sabādhas te madaṃ ca śuṣmayaṃ ca brahma naro brahmakṛtaḥ saparyan / arko vā yat turate somacakṣās tatred indro dadhate pṛsu turyām //
 vaṣaṭ te viṣṇav āsa ā kṛṇomi tan me juṣasva śipiviṣṭa havyam // vardhantu tvā suṣṭutayo giro me yūyam pāta svastibhiḥ sadā naḥ //
 pra tat te adya śipiviṣṭa nāmāryaḥ śam̐sāmi vayunāni vidvān / taṃ tvā gṛṇāmi tavasam atavīyān kṣayantam asya rajasaḥ parāke //
 kim it te viṣṇo paricakṣyam bhūt pra yad vavakṣe śipiviṣṭo asmi / mā varpo asmad apa gūha etad yad anyarūpaḥ samithe babhūtha //
 agne dā dāśuṣe rayiṃ vīravantam parīṇasam / śiśīhi naḥ sūnumataḥ //
 dā no agne śatino dāḥ sahasriṇo duro na vājam̐ śrutyā apā vṛdhi / prācī dyāvāpṛthivī brahmaṇā kṛdhi suvar ṇa śukram uṣaso vi didyutuḥ //
 agnir dā draviṇaṃ vīrapeśā agnir ṛṣiṃ yaḥ sahasrā sanoti / agnir divi havyam ā tatānāgner dhāmāni vibhṛtā purutrā //
 mā // no mardhīs |
 ā tū bhara
 ghṛtaṃ na pūtaṃ tanūr arepāḥ śuci hiraṇyam / tat te rukmo na rocata svadhāvaḥ
 ubhe suścandra sarpiṣo darvī śrīṇīṣa āsani / uto na ut pupūryā uktheṣu śavasas pata iṣam̐ stotṛbhya ā bhara //
 vāyo śatam̐ harīṇāṃ yuvasva poṣyānām / uta vā te sahasṛṇo ratha ā yātu pājasā //
 pra yābhiḥ // yāsi dāśvām̐sam achā niyudbhir vāyav iṣṭaye duroṇe / ni no rayim̐ subhojasaṃ yuveha ni vīravad gavyam aśviyaṃ ca rādhaḥ //
(ḍd) revatīr naḥ sadhamāda indre santu tuvivājāḥ / kṣumanto yābhir madema //
 revām̐ id revata stotā syāt tvāvato maghonaḥ / pred u harivaḥ śrutasya //
 ādityebhyo bhuvadvadbhyaś caruṃ nir vaped bhūtikāmas |
 ādityā vā etam bhūtyai prati nudante yo 'lam bhūtyai san bhūtiṃ na prāpnoti |
 ādityān eva bhuvadvataḥ svena bhāgadheyenopa dhāvati
 ta evainam bhūtiṃ gamayanti
 bhavaty eva |
 ādityebhyo dhārayadvadbhyaś caruṃ nir vaped aparuddho vāparudhyamāno vā |
 ādityā vā aparoddhāra ādityā avagamayitāras |
 ādityān eva dhārayadvataḥ // svena bhāgadheyenopa dhāvati
 ta evainaṃ viśi dādhrati |
 anaparudhyo bhavati |
 adite 'nu manyasvety aparudhyamāno 'sya padam ā dadīta |
 iyaṃ vā aditis |
 iyam evāsmai rājyam anu manyate
 satyāśīr ity āha
 satyām evāśiṣaṃ kurute |
 iha mana ity āha
 prajā evāsmai samanasaḥ karoti |
 upa preta marutaḥ // sudānava enā viśpatinābhy amum̐ rājānam ity āha
 mārutī vai {viḍ < viś}
 jyeṣṭho viśpatis |
 viśaivainam̐ rāṣṭrena sam ardhayati
 yaḥ parastād grāmyavādī syāt tasya gṛhād vrīhīn ā haret |
 śuklām̐ś ca kṛṣṇām̐ś ca vi cinuyāt |
 ye śuklāḥ syus tam ādityaṃ caruṃ nir vapet |
 ādityā vai devatayā {viḍ < viś}
 viśam evāva gachati //
 avagatāsya viḍ anavagatam̐ rāṣṭram ity āhus |
 ye kṛṣṇāḥ syus tam vāruṇaṃ caruṃ nir vapet |
 vāruṇaṃ vai rāṣṭram
 ubhe eva viśaṃ ca rāṣṭraṃ cāva gachati
 yadi nāvagached imam aham ādityebhyo bhāgaṃ nir vapāmy āmuṣmād amuṣyai viśo 'vagantor iti nir vapet |
 ādityā evainam bhāgadheyam prepsanto viśam ava // gamayanti
 yadi nāvagached āśvatthān mayūkhānt sapta madhyameṣāyām upa hanyāt |
 idam aham ādityān badhnāmy āmuṣmād amuṣyai viśo 'vagantor iti |
 ādityā evainam baddhavīrā viśam ava gamayanti
 yadi nāvagached etam evādityaṃ caruṃ nir vapet |
 idhme 'pi mayūkhānt saṃ nahyet |
 anaparudhyam evāva gachati |
 āśvatthā bhavanti
 marutāṃ vā etad ojo yad aśvatthas |
 ojasaiva viśam ava gachati
 sapta bhavanti
 saptagaṇā vai marutas |
 gaṇaśa eva viśam ava gachati //
 devā vai mṛtyor abibhayus
 te prajāpatim upādhāvan
 tebhya etām prājāpatyām̐ śatakṛṣṇalāṃ nir avapat
 tayaivaiṣv amṛtam adadhāt |
 yo mṛtyor bibhīyāt tasmā etām prājāpatyām̐ śatakṛṣṇalāṃ nir vapet
 prajāpatim eva svena bhāgadheyenopa dhāvati
 sa evāsminn āyur dadhāti
 sarvam āyur eti
 śatakṛṣṇalā bhavati
 śatāyuḥ puruṣaḥ śatendriyas |
 āyuṣy evendriye // prati tiṣṭhati
 ghṛte bhavati |
 āyur vai ghṛtam
 amṛtam̐ hiraṇyam
 āyuś caivāsmā amṛtaṃ ca samīcī dadhāti
 catvāricatvāri kṛṣṇalāny ava dyati caturavattasyāptyai |
 ekadhā brahmaṇa upa harati |
 ekadhaiva yajamāna āyur dadhāti |
 asāv ādityo na vy arocata
 tasmai devāḥ prāyaścittim aichan
 tasmā etam̐ sauryaṃ caruṃ nir avapan
 tenaivāsmain // rucam adadhus |
 yo brahmavarcasakāmaḥ syāt tasmā etam̐ sauryaṃ caruṃ nir vapet |
 amum evādiyam̐ svena bhāgadheyenopa dhāvati
 sa evāsmin brahmavarcasaṃ dadhāti
 brahmavarcasy eva bhavati |
 ubhayato rukmau bhavatas |
 ubhayata evāsmin rucaṃ dadhāti
 prayājeprayāje kṛṣṇalaṃ juhoti
 digbhya evāsmai brahmavarcasam ava runddhe /
 āgneyam aṣṭākapālaṃ nir vapet sāvitraṃ dvādaśakapālam bhūmyai // caruṃ yaḥ kāmayeta
 hiraṇyaṃ vindeya hirṇyam mopa named iti
 yad āgneyo bhavaty āgneyaṃ vai hiraṇyaṃ yasyaiva hiraṇyaṃ tenaivainad vindate
 sāvitro bhavati savitṛprasūta evainad vindate
 bhūmyai carur bhavaty asyām evainad vindate |
 upainam̐ hiraṇyaṃ namati
 vi vā eṣa indriyeṇa vīryeṇardhyate yo hiraṇyaṃ vindate |
 etām // eva nir vaped dhiraṇyaṃ vittvā
 nendriyeṇa vīryeṇa vy ṛdhyate |
 etām eva nir vaped yasya hirṇayaṃ naśyet |
 yad āgneyo bhavaty āgneyaṃ vai hiraṇyaṃ yasyaiva hiraṇyaṃ tenaivainad vindati
 sāvitro bhavati savitṛprasūta evainad vindati
 bhūmyai carur bhavaty asyāṃ vā etan naśyati yan naśyaty asyām evainad vindati |
 indraḥ // tvaṣṭuḥ somam abhīṣahāpibat
 sa viṣvaṅ vy ārchat
 sa indriyeṇa somapīthena vy ārdhyata
 sa yad ūrdhvam udavamīt te śyāmākā abhavan |
 sa prajāpatim upādhāvat
 tasmā etam̐ somendram̐ śyāmākaṃ carum nir avapat tenaivāsminn indriyam̐ somapītham adadhāt |
 vi vā eṣa indriyeṇa somapīthenardhyate yaḥ somaṃ vamiti
 yaḥ somavāmī syāt tasmai // etam̐ somendram̐ śyāmākaṃ caruṃ nir vapet
 somaṃ caivendraṃ ca svena bhāgadheyenopa dhāvati
 tāv evāsminn indriyam̐ somapīthaṃ dhattas |
 nendriyeṇa somapīthena vy ṛdhyate
 yat saumyo bhavati somapītham evāva runddhe
 yad aindro bhavatīndriyaṃ vai somapītha indriyam eva somapītham ava runddhe
 śyāmāko bhavati |
 eṣa vāva sa somaḥ // sākṣād eva somapītham ava runddhe |
 agnaye dātre puroḍāśam aṣṭākapālaṃ nir vaped indrāya pradātre puroḍāśam ekādaśakapālam paśukāmas |
 agnir evāsmai paśūn prajanayati vṛddhān indraḥ pra yachati
 dadhi madhu ghṛtam āpo dhānā bhavanti |
 etad vai paśūnām̐ rūpam |
 rūpeṇaiva paśūn ava runddhe
 pañcagṛhītam bhavati
 pāṅktā hi paśavas |
 bahurūpam bhavati
 bahurūpā hi paśavaḥ // samṛddhyai
 prājāpatyam bhavati
 prājāpatyā vai paśavaḥ
 prajāpatir evāsmai paśūn pra janayati |
 ātmā vai puruṣasya madhu
 yan madhv agnau juhoty ātmānam eva tad yajamāno 'gnau pra dadhāti
 paṅktyau yājyānuvākye bhavataḥ
 pāṅktaḥ puruṣaḥ pāṅktāḥ paśavas |
 ātmānam eva mṛtyor niṣkrīya paśūn ava runddhe //
 devā vai sattram āsatarddhiparimitaṃ yaśaskāmās
 teṣām̐ somam̐ rājānaṃ yaśa ārchat
 sa girim ud ait
 tam agnir anūd ait
 tāv agnīśomau sam abhavatām |
 tāv indro yajñavibhraṣṭho 'nu parait
 tāv abravīt |
 yājayatam meti
 tasmā etām iṣṭiṃ nir avapatām
 āgneyam aṣṭākapālam aindram ekādaśakapālam̐ saumyaṃ carum |
 tayaivāsmin tejaḥ // indriyam brahmavarcasam adhatttām |
 yo yajñavibhraṣṭaḥ syāt tasmā etām iṣṭiṃ nir vapet |
 āgneyam aṣṭākapālam aindram ekādaśakapālam̐ saumyaṃ carum |
 yad āgneyo bhavati teja evāsmin tena dadhāti
 yad aindro bhavatīndriyam evāsmin tena dadhāti
 yat saumyo brahmavarcasaṃ tena |
 āgneyasya ca saumyasya caindre samāśleṣayet
 tejaś caivāsmin brahmavarcasaṃ ca samīcī // dadhāti |
 agnīṣomīyam ekādaśakapālaṃ nir vaped yaṃ kāmo nopanamet |
 āgneyo vai brāhmaṇaḥ
 sa somam pibati
 svām eva devatām̐ svena bhāgadheyenopa dhāvati
 saivainaṃ kāmena sam ardhayati |
 upainaṃ kāmo namati |
 agnīṣomīyam aṣṭākapālaṃ nir vaped brahmavarcasakāmas |
 agnīṣomāv eva svena bhāgadheyenopa dhāvati
 tāv evāsmin brahmavarcasaṃ dhattas |
 brahmavarcasy eva // bhavati
 yad aṣṭākapālas tenāgneyaś |
 yac chyāmākas tena saumyaḥ
 samṛddhyai
 somāya vājine śyāmākaṃ caruṃ nir vaped yaḥ klaivyād bibhīyāt |
 reto hi vā etasmād vājinam apakrāmaty athaiṣa klaibyād bibhāya
 somam eva vājinam̐ svena bhāgadheyenopa dhāvati
 sa evāsmin reto vājinaṃ dadhāti
 na klībo bhavati
 brāhmaṇaspatyam ekādaśakapālaṃ nir vaped grāmakāmaḥ //
 brahmaṇas patim eva svena bhāgadheyenopa dhāvati
 sa evāsmai sajātān pra yachati
 grāmy eva bhavati
 gaṇavatī yājayānuvākye bhavataḥ
 sajātair evainaṃ gaṇavantaṃ karoti |
 etām eva nir vaped yaḥ kāmayeta
 brahman viśaṃ vi nāśayeyam iti
 mārutī yājyānuvākye kuryāt |
 brahmann eva viśaṃ vi nāśayati //
 aryamṇe caruṃ nir vapet suvargakāmas |
 asau vā ādityo 'ryamā |
 aryamaṇam eva svena bhāgadheyenopa dhāvati
 sa evainam̐ suvargaṃ lokaṃ gamayati |
 aryamṇe caruṃ nir vaped yaḥ kāmayeta
 dānakamā me prajāḥ syur iti |
 asau vā ādityo 'ryamā
 yaḥ khalu vai dadāti so 'ryamā |
 aryamaṇam eva svena bhāgadheyenopa dhāvati
 sa eva // asmai dānakāmāḥ prajāḥ karoti
 dānakāmā asmai prajā bhavanti |
 aryamṇe caruṃ nir vaped yaḥ kāmayeta
 svasti janatām iyām iti |
 asau vā ādityo 'ryamā |
 aryamaṇam eva svena bhāgadheyenopa dhāvati
 sa evainaṃ tad gamayati yatra jigamiṣati |
 indro vai devānām ānujāvara āsīt
 sa prajāpatim upādhāvat
 tasmā etam aindram ānuṣūkam ekādaśakapālaṃ niḥ // avapat tenaivainam agraṃ devatānām pary aṇayat |
 budhnavatī agravatī yājyānuvākye akarod budhnād evainam agram pary aṇayat |
 yo rājanya ānujāvaraḥ syāt tasmā etam aindram ānuṣūkam ekādaśakapālaṃ nir vapet |
 indram eva svena bhāgadheyenopa dhāvati sa evainam agram̐ samānānām pari ṇayati
 budhnavatī agravatī yājyānuvākye bhavato budhnād evainam agram // pari ṇayati |
 ānuṣūko bhavaty eṣā hy etasya devatā ya ānujāvaraḥ
 samṛddhyai
 yo brāhmaṇa ānujāvaraḥ syāt tasmā etam bārhaspatyam ānuṣūkaṃ caruṃ nir vapet |
 bṛhaspatim eva svena bhāgadheyenopa dhāvati sa evainam agram̐ samānānām pari ṇayati
 budhnavatī agravatī yājyānuvākye bhavato budhnād evainam agram pari ṇayati |
 ānuṣūko bhavaty eṣā hy etasya devatā ya ānujāvaraḥ
 samṛddhyai //
 prajāpates trayastrim̐śad duhitara āsan
 tāḥ somāya rājñe 'dadāt
 tāsām̐ rohiṇīm upait
 tā īrṣyantīḥ punar agachan
 tā anv ait
 tāḥ punar ayācata
 tā asmai na punar adadāt
 so 'bravīt |
 ṛtam amīṣva yathā samāvaccha upaiṣyāmy atha te punar dāsyāmīti
 sa ṛtam āmīt
 tā asmai punar adadāt
 tāsām̐ rohiṇīm evopa // ait
 taṃ yakṣma ārchat |
 rājānaṃ yakṣma ārad iti tad rājayakṣmasya janma yat pāpīyān abhavat tat pāpayakṣmasya yaj jāyābhyo 'vindat taj jāyenyasya
 ya evam eteṣāṃ yakṣmāṇāṃ janma veda nainam ete yakṣmā vindanti
 sa etā eva namasyann upādhāvat
 tā abruvan
 varaṃ vṛṇāmahai samāvaccha eva na upāya iti
 tasmā etam // ādityaṃ caruṃ nir avapan
 tenaivainam pāpāt srāmād amuñcan
 yaḥ pāpayakṣmagṛhītaḥ syāt tasmā etam ādityaṃ caruṃ nir vapet |
 amum evainam āpyāyamānam anv ā pyāyayati
 navonavo bhavati jāyamāna iti puro'nuvākyā bhavaty āyur evāsmin tayā dadhāti
 yam ādityā am̐śum āpyāyayantīti yājyaivainam etayā pyāyayati //
 prajāpatir devebhyo 'nnādyaṃ vyādiśat
 so 'bravīt |
 yad imāM lokān abhy atiricyāta |
 etan mamāsad iti
 tad imāM lokān abhy aty aricyatendram̐ rājānam indram abhirājam indram̐ svarājānam |
 tato vai sa imāM lokām̐s tredhāduhat
 tat tridhātos tridhātutvam |
 yaṃ kāmayeta |
 annādaḥ syād iti tasmā etaṃ tridhātuṃ nir vaped indrāya rājñe puroḍāśam // ekādaśakapālam indrāyādhirājāyendrāya svarājñe |
 ayaṃ vā indro rājāyam indro 'dhirājo 'sāv indraḥ {svarāḍ < svarāj}
 imān eva lokānt svena bhāgadheyenopa dhāvati
 ta evāsmā annam pra yachanti |
 annāda eva bhavati
 yathā vatsena prattāṃ gāṃ duha evaṃ evemāM lokān prattān kāmam annādyaṃ duhe |
 uttāneṣu kapāleṣv adhi śrayati |
 ayātayāmatvāya
 trayaḥ puroḍāśā bhavanti
 traya ime lokās |
 eṣāṃ lokānām āptyai |
 uttarauttaro jyāyān bhavati |
 evam iva hīme lokāḥ
 samṛddhyai
 sarveṣām abhigamayann ava dyati |
 achambaṭkāram |
 vyatyāsaṃ anv āha |
 anirdāhāya //
 devāsurāḥ saṃyattā āsan
 tān devān asurā ajayan
 te devāḥ parājigyānā asurāṇāṃ vaiśyam upāyan
 tebhya indriyaṃ vīryam apākrāmat
 tad indro 'cāyat
 tad anv apākrāmat
 tad avarudhaṃ nāśaknot
 tad asmād abhyardho 'carat
 sa prajāpatim upādhāvat
 tam etayā sarvapṛṣṭhayāyājayat
 tayaivāsminn indriyaṃ vīryam adadhāt |
 ya indriyakāmaḥ // vīryakāmaḥ syāt tam etayā sarvapṛṣṭhayā yājayet |
 etā eva devatāḥ svena bhāgadheyenopa dhāvati
 tā evāsminn indriyaṃ vīryaṃ dadhati
 yad indrāya rāthaṃtarāya nirvapati yad evāgnes tejas tad evāva runddhe
 yad indrāya bārhatāya yad evendrasya tejas tad evāva runddhe
 yad indrāya vairūpāya yad eva savitus tejas tat // evāva runddhe
 yad indrāya vairājāya yad eva dhātus tejas tad evāva runddhe
 yad indrāya śākvarāya yad eva marutāṃ tejas tad evāva runddhe
 yad indrāya raivatāya yad eva bṛhaspates tejas tad evāva runddhe |
 uttāneṣu kapāleṣv adhi śrayati |
 ayātayāmatvāya{FN corrected in IS  Ed: ayātayāmatvāya}
 dvādaśakapālaḥ puroḍāśaḥ // bhavati
 vaiśvadevatvāya
 samantam paryavadyati
 samantam evendriyaṃ vīryaṃ yajamāne dadhāti
 vyatyāsam anv āha |
 anirdahāya |
 etayaiva yajetābhiśasyamānas |
 etāś ced vā asya devatā annam adanty adanty uv evāsya manuṣyāḥ //
 rajano vai kauṇeyaḥ kratujitaṃ jānakiṃ cakṣurvanyam ayāt
 tasmā etām iṣṭiṃ nir avapat |
 agnaye bhrājasvate puroḍāśam aṣṭākapālam̐ sauryaṃ carum agnaye bhrājasvate puroḍāśam aṣṭākapālam |
 tayaivāsmiñ cakṣur adadhāt |
 yaś cakṣuṣkāmaḥ {F syāt}{W syāt}{GLOS syāt} tasmā etām iṣṭiṃ nir vapet |
 agnaye bhrājasvate puroḍāśam aṣṭākapālam̐ sauryaṃ carum agnaye bhrājasvate puroḍāśam aṣṭākapālam
 agner vai cakṣuṣā manuṣyā vi // paśyanti sūryasya devās |
 agniṃ caiva sūryaṃ ca svena bhāgadheyenopa dhāvati
 tāv evāsmiñ cakṣur dhattaś cakṣuṣmān eva bhavati
 yad āgneyau bhavataś cakṣuṣī evāsmin tat prati dadhāti
 yat sauryo nāsikāṃ tena |
 abhitaḥ sauryam āgneyau bhavatas
 tasmād abhito nāsikāṃ cakṣuṣī
 tasmān nāsikayā cakṣuṣī vidhṛte
 samānī yājyānuvākye bhavataḥ
 samānam̐ hi cakṣuḥ samṛddhyai |
 ud u tyaṃ jātavedasam |
 sapta tvā harito rathe
 citraṃ devānām ud agād anīkam iti piṇḍān pra yachati
 cakṣur evāsmai pra yachati
 yad eva tasya tat //
 dhruvo 'si dhruvo 'ham̐ sajāteṣu bhūyāsaṃ dhīraś cettā vasuvid
 dhruvo 'si dhruvo 'ham̐ sajāteṣu bhūyāsam ugraś cettā vasuvid
 dhruvo 'si dhruvo 'ham̐ sajāteṣu bhūyāsam abhibhūś cettā vasuvid
 āmanam asy āmanasya devā ye sajātāḥ kumārāḥ samanasas tān ahaṃ kāmaye hṛdā te māṃ kāmayantām̐ hṛdā tān ma āmanasaḥ kṛdhi svāhā |
 āmanam asi // āmanasya devā yā striyaḥ samanasas tā ahaṃ kāmaye hṛdā tā māṃ kāmayantām̐ hṛdā tā ma āmanasaḥ kṛdhi svāhā
 vaiśvadevīm̐ sāṃgrahaṇīṃ nir vaped grāmakāmas |
 vaiśvadevā vai sajātās |
 viśvān eva devānt svena bhāgadheyenopa dhāvati
 ta evāsmai sajātān pra yachanti
 grāmy eva bhavati
 sāṃgrahaṇī bhavati
 manograhaṇaṃ vai saṃgrahaṇam
 mana eva sajātānām // gṛhṇāti
 dhruvo 'si dhruvo 'ham̐ sajāteṣu bhūyāsam iti paridhīn pari dadhāti |
 āśiṣam evaitām ā śāste |
 atho etad eva sarvam̐ sajāteṣv adhi bhavati yasyaivaṃ viduṣa ete paridhayaḥ paridhīyante |
 āmanam asy āmanasya devā iti tisra āhutīr juhoti |
 etāvanto vai sajātā ye mahānto ye kṣullakā yā striyaḥ
 tān evāva runddhe
 ta enam avaruddhā upa tiṣṭhante //
 yan navam ait tan navanītam abhavad yad asarpat tat sarpir abhavad yad adhriyata tad ghṛtam abhavat |
 aśvinoḥ prāṇo 'si tasya te dattāṃ yayoḥ prāṇo 'si svāhendrasya prāṇo 'si tasya te dadātu yasya prāṇo 'si svāhā mitrāvaruṇayoḥ prāṇo 'si tasya te dattāṃ yasya prāṇo 'si svāhā viśveṣāṃ devānām prāṇo 'si // tasya te dadatu yeṣām prāṇo 'si svāhā
 ghṛtasya dhārām amṛtasya panthām indreṇa dattām prayatām marudbhiḥ / tat tvā viṣṇuḥ pary apaśyat tat tveḍā gavy airayat
 pāvamānena tvā stomena gāyatrasya vartanyopām̐śor vīryeṇa devas tvā savitot sṛjatu jīvātave jīvanasyāyai bṛhadrathantarayos tvā stomena tṛṣṭubho vartanyā śukrasya vīryeṇa devas tvā savitot // sṛjatu jīvātave jīvanasyāyā agnes tvā mātrayā jagatyai vartanyāgrayaṇasya vīryeṇa devas tvā savitot sṛjatu jīvātave jīvanasyāyai |
 imam agna āyuṣe varcase kṛdhi priyam̐ reto varuṇa soma rājan / mātevāsmā adite śarma yacha viśve devā jaradaṣṭir yathāsat //
 agnir āyuṣmānt sa vanaspatibhir āyuṣmān tena tvāyuṣāyuṣmantaṃ karomi soma āyuṣmānt sa oṣadhībhir yajña āyuṣmānt sa dakṣiṇābhir brahmāyuṣmat tad brāhmaṇair āyuṣmad devā āyuṣmantas te 'mṛtena pitara āyuṣmantas te svadhayāyuṣmantas tena tvāyuṣāyuṣmantaṃ karomi //
 agniṃ vā etasya śarīraṃ gachati somam̐ raso varuṇa enaṃ varuṇapāśena gṛhṇāti sarasvatīṃ vāg agnāviṣṇū ātmā yasya jyog āmayati / yo jyogāmayāvī syād yo vā kāmayeta
 sarvam āyur iyām iti tasmā etām iṣṭiṃ nir vaped
 āgneyam aṣṭākapālam̐ saumyaṃ caruṃ vāruṇaṃ daśakapālam̐ sārasvataṃ carum āgnāvaiṣṇavam ekādaśakapālam
 agner evāsya śarīraṃ niṣkrīṇāti somād rasam // varuṇenaivainaṃ varuṇapāśān muñcati sārasvatena vācaṃ dadhāti |
 agniḥ sarvā devatā viṣṇur yajño devatābhiś caivainaṃ yajñena ca bhiṣajyaty uta yadītāsur bhavati jīvaty eva / yan navam ait tan navanītam abhavad ity ājyam avekṣate
 rūpam evāsyaitan mahimānaṃ vyācaṣṭe |
 aśvinoḥ prāṇo 'sīty āhāśvinau vai devānām // bhiṣajau tābhyām evāsami bheṣajaṃ karoti |
 indrasya prāṇo 'sīty āha |
 indriyam evāsaminn etena dadhāti
 mitrāvaruṇayoḥ prāṇo 'sīty āha
 prāṇāpānāv evāsminn etena dadhāti
 viśveṣāṃ devānām prāṇo 'sīty āha vīryam evāsminn etena dadhāti
 ghṛtasya dhārām amṛtasya panthām ity āha
 yathāyajur evaitat
 pāvamānena tvā stomeneti // āha
 prāṇam evāsminn etena dadhāti
 bṛhadrathantarayos tvā stomenety āha |
 oja evāsminn etena dadhāty agnes tvā mātrayety āhātmānam evāsminn etena dadhāti |
 ṛtvijaḥ pary āhur yāvanta evartvijas ta enam bhiṣajyanti
 brahmaṇo hastam anvārabhya pary āhur ekadhaiva yajamāna āyur dadhati
 yad eva tasya tat |
 hiraṇyāt // ghṛtaṃ niṣ pibaty āyur vai ghṛtam amṛtam̐ hiraṇyam amṛtād evāyur niṣ pibati
 śatamānam bhavati śatāyuḥ puruṣaḥ śatendriya āyuṣy evendriye prati tiṣṭhati |
 atho khalu yāvatīḥ samā eṣyan manyeta tāvanmānam̐ syāt samṛddhyai |
 imam agna āyuṣe varcase kṛdhīty āhāyur evāsmin varco dadhāti / viśve devā jaradaṣṭir yathāsad ity āha
 jaradaṣṭim evainaṃ karoti |
 agnir āyuṣmān iti hastaṃ gṛhṇāti |
 ete vai devā āyuṣmantas ta evāsminn āyur dadhati sarvam āyur eti //
 prajāpatir varuṇāyāśvam anayat
 sa svāṃ devvatām ārchat
 sa pary adīryata
 sa etaṃ vāruṇaṃ catuṣkapālam apaśyat
 taṃ nir avapat
 tato vai sa varuṇapāśād amucyata
 varuṇo vā etaṃ gṛhṇāti yo 'śvam pratigṛhṇāti
 yāvato 'śvān pratigṛhṇīyāt tāvato vāruṇāñ catuṣkapālān nir vapet |
 varuṇam eva svena bhāgadheyenopa dhāvati
 sa evainaṃ varuṇapāśān muñcati //
 catuṣkapālā bhavanti
 catuṣpād dhy aśvaḥ
 samṛddhyai |
 ekam atiriktaṃ nir vaped yam eva pratigṛhī bhavati yaṃ vā nādhyeti
 tasmād eva varuṇapāśān mucyate
 yady aparam pratigrāhī syāt sauryam ekakapālam anu nir vapet |
 amum evādityam uccāraṃ kurute |
 apo 'vabhṛtham avaiti |
 apsu vai varuṇaḥ
 sākṣād eva varuṇam ava yajate |
 aponaptrīyaṃ carum punar etya nir vapet |
 apsuyonir vā aśvaḥ
 svām evainaṃ yoniṃ gamayati
 sa enam̐ śānta upa tiṣṭhate //
 yā vām indrāvaruṇā yatavyā tanūs tayemam am̐haso muñcatam |
 yā vām indrāvaruṇā sahasyā rakṣasyā tejasyā tanūs tayemam am̐haso muñcatam |
 yo vām indrāvaruṇāv agnau srāmas taṃ vām etenāva yaje
 yo vām indrāvaruṇā dvipātsu paśuṣu catuṣpātsu goṣṭhe gṛheṣv apsv oṣadhīṣu vanaspatiṣu srāmas taṃ vām etenāva yaje |
 indro vā etasya // indriyeṇāpa krāmati varuṇa enaṃ varuṇapāśena gṛhṇāti yaḥ pāpmanā gṛhīto bhavati
 yaḥ pāpmanā gṛhītaḥ syāt tasmā etām aindrāvaruṇīm payasyāṃ nir vaped indra evāsminn indriyaṃ dadhāti varuṇa enaṃ varuṇapāśān muñcati
 payasyā bhavati payo hi vā etasmād apakrāmaty athaiṣa pāpmanā gṛhīto yat payasyā bhavati paya evāsmin tayā dadhāti
 payasyāyām // puroḍāśam ava dadhāty ātmanvantam evainaṃ karoty atho āyatanavantam eva
 caturdhā vy ūhati dikṣv eva prati tiṣṭhati
 punaḥ sam ūhati digbhya evāsmai bheṣajaṃ karoti
 samūhyāva dyati yathāviddhaṃ niṣkṛntati tādṛg eva tat |
 yo vām indrāvaruṇāv agnau srāmas taṃ vām etenāva yaja ity āha duriṣṭyā evainam pāti
 yo vām indrāvaruṇā dvipātsu paśuṣu srāmas taṃ vām etenāva yaja ity āhaitāvatīr vā āpa oṣadhayo vanaspatayaḥ prajāḥ paśava upajīvanīyās tā evāsmai varuṇapāśān muñcati //
 sa pratnavat |
 ni kāvyā |
 indraṃ vo viśvatas pari |
 indraṃ naraḥ /
 tvaṃ naḥ soma viśvato rakṣā rājann aghāyataḥ / na riṣyet tvāvataḥ sakaḥ //
 yā te dhāmāni divi yā pṛthivyāṃ yā parvateṣv oṣadhīṣv apsu / tebhir no viśvaiḥ sumanā aheḍan rājant soma prati havyā gṛbhāya //
 agnīṣomā savedasā sahūtī vanataṃ giraḥ / saṃ devatrā babhūvathuḥ //
 yuvam // etāni divi rocanāny agniś ca soma sakratū adhattam / yuvam̐ sindhūm̐r abhiśaster avadyād agnī ṣomāv amuñcataṃ gṛbhītān //
 agnīṣomāv imam̐ su me śṛṇutaṃ vṛṣaṇā havam / prati sūktāni haryatam bhavataṃ dāśuṣe mayaḥ //
 ānyaṃ divo mātariśvā jabhārāmathnād anyam pari śyeno adreḥ / agnīṣomā brahmaṇā vāvṛdhānoruṃ yajñāya cakrathur u lokam //
 agnīṣomā haviṣaḥ prasthitasya vītam // haryataṃ vṛṣaṇā juṣethām / suśarmāṇā svavasā hi bhūtam athā dhattaṃ yajamānāya śaṃ yoḥ //
 ā pyāyasva
 saṃ te //
 gaṇānāṃ tvā gaṇapatim̐ havāmahe kaviṃ kavīnām upamaśravastamam / jyeṣṭharājam brahmaṇām brahmaṇas pata ā naḥ śṛṇvann ūtibhiḥ sīda sādanam //
 sa ij janena sa viśā sa sa janmanā sa putrair vājam bharate dhanā nṛbhiḥ / devānāṃ yaḥ pitaram āvivāsati // śraddhāmanā haviṣā brahmaṇas patim //
 sa suṣṭubhā sa ṛkvatā gaṇena valam̐ ruroja phaligam̐ raveṇa / bṛhaspatir usṛyā havyasūdaḥ kanikradad vāvaśatīr ud ājat //
 maruto yad dha vo divas |
 yā vaḥ śarma //
 aryamā yāti vṛṣabhas tuviṣmān dātā vasūnām puruhūto arhan / sahasrākṣo gotrabhid vajrabāhur asmāsu devo draviṇaṃ dadhātu //
 ye te 'ryaman bahavo devayānāḥ panthānaḥ // rājan diva ācaranti / tebhir no deva mahi śarma yacha śaṃ na edhi dvipade śaṃ catuṣpade //
 budhnād agram aṅgirobhir gṛṇāno vi parvatasya dṛm̐hitāny airat / rujad rodhām̐si kṛtrimāṇy eṣām̐ somasya tā mada indraś cakāra //
 budhnād agreṇa vi mimāya mānair vajreṇa khāny atṛṇan nadīnām / vṛthāsṛjat pathibhir dīrghayāthaiḥ somasya tā mada indraś cakāra //
 pra yo jajñe vidvām̐ asya bandhuṃ viśvāni devo janimā vivakti / brahma brahmaṇa uj jabhāra madhyan nīcād uccā svadhayābhi pra tasthau //
 mahān mahī astabhāyad vi jāto dyām̐ sadma pārthivaṃ ca rajaḥ / sa budhnād āṣṭa januṣābhy agram bṛhaspatir devatā yasya samrāṭ //
 budhnād yo agram abhyarty ojasā bṛhaspatim ā vivāsanti devāḥ / bhinad valaṃ vi puro dardarīti kanikradat suvar apo jagāya //
 devā manuṣyāḥ pitaras te 'nyata āsann asurā rakṣām̐si piśācās te 'nyatas
 teṣāṃ devānām uta yad alpaṃ lohitam akurvan tad rakṣām̐si rātrībhir asubhnan
 tānt subdhān mṛtān abhi vy auchat
 te devā avidus |
 yo vai no 'yam mriyate rakṣām̐si vā imaṃ ghnantīti
 te rakṣām̐sy upāmantrayanta tāny abruvan
 varaṃ vṛṇāmahai yat // asurāñ jayāma tan naḥ sahāsad iti
 tato vai devā asurān ajayan
 te 'surāñ jitvā rakṣām̐sy apānudanta
 tāni rakṣām̐si |
 anṛtam akarteti samantaṃ devān pary aviśan
 te devā agnāv anāthanta
 te 'gnaye pravate puroḍāśam aṣṭākapālaṃ nir avapann agnaye vibādhavate 'gnaye pratīkavate
 yad agnaye pravate niravapan yāny eva purastād rakṣām̐si // āsan tāni tena prāṇudanta
 yad agnaye vibādhavate yāny evābhito rakṣām̐sy āsan tāni tena vy abādhanta
 yad agnaye pratīkavate yāny eva paścād rakṣām̐sy āsan tāni tenāpānudanta
 tato devā abhavan parāsurās |
 yo bhrātṛvyavānt syāt sa spardhamāna etayeṣṭyā yajeta |
 agnaye pravate puroḍāśam aṣṭākapālaṃ nir vaped agnaye vibādhavate // agnaye pratīkavate
 yad agnaye pravate nirvapati ya evāsmāc chreyān bhrātṛvyas taṃ tena pra ṇudate
 yad agnaye vibādhavate ya evainena sadṛṅ taṃ tena vi bādhate
 yad agnaye pratīkavate ya evāsmāt pāpīyān taṃ tenāpa nudate
 pra śreyām̐sam bhrātṛvyaṃ nudateti sadṛśaṃ krāmati nainam pāpīyān āpnoti ya evaṃ vidvān etayeṣṭyā yajate //
 devāsurāḥ saṃyattā āsan
 te devā abruvan
 yo no vīryāvattamas tam anu samārabhāmahā iti
 ta indram abruvan
 tvaṃ {F vai}{W vai}{GLOS vai} no vīryāvattamo 'si tvām anu samārabhāmahā iti
 so 'bravīt
 tisro ma imās tanuvo vīryāvatīs tāḥ prīṇītāthāsurān abhi bhaviṣyatheti
 tā vai brūhīty abruvan
 iyam am̐ho mug iyaṃ vimṛdheyam indriyāvatī // ity abravīt
 ta indrāyām̐homuce puroḍāśam ekādaśakapālaṃ nir avapann indrāya vaimṛdhāyendrāyendriyāvate
 yad indrāyām̐homuce niravapann am̐hasa eva tenāmucyanta
 yad indrāya vaimṛdhāya mṛdha eva tenāpāghnata
 yad indrāyendriyāvata indriyam eva tenātmann adadhata
 trayastrim̐śatkapālam puroḍāśaṃ nir avapan
 trayastrim̐śad vai devatās tā indra ātmann anu samārambhayata bhūtyai //
 tāṃ vāva devā vijitim uttamām asurair vy ajayanta
 yo bhrātṛvyavānt syāt sa spardhamāna etayeṣṭyā yajetendrāyām̐homuce puroḍāśam ekādaśakapālaṃ nir vaped indrāya vaimṛdhāyendrāyendriyāvate |
 am̐hasā vā eṣa gṛhīto yasmāc chreyān bhrātṛvyas |
 yad indrāyām̐homuce nirvapaty am̐hasa eva tena mucyate
 mṛdhā vā eṣo 'bhiṣaṇṇo yasmāt samāneṣv anyaḥ śreyān uta // abhrātṛvyas |
 yad indrāya vaimṛdhāya mṛdha eva tenāpa hate
 yad indrāyendriyāvata indriyam eva tenātman dhatte
 trayastrim̐śatkapālam puroḍāśaṃ nir vapati
 rayastrim̐śad vai devatās
 tā eva yajamāna ātmann anu samārambhayate bhūtyai
 sā vā eṣā vijitir nāmeṣṭis |
 ya evaṃ vidvān etayeṣṭyā yajata uttamām eva vijitim bhrātṛvyeṇa vi jayate //
 devāsurāḥ saṃyattā āsan
 teṣāṃ gāyatry ojo balam indriyaṃ vīryam prajām paśūnt saṃgṛhyādāyāpakramyātiṣṭhat
 te 'manyanta
 yatarān vā iyaṃ upāvartsyati ta idam bhaviṣyantīti
 tāṃ vy ahvayanta viśvakarmann iti devā dābhīty asurāḥ
 sā nānyatarām̐ś canopāvartata
 te devā etad yajur apaśyan |
 ojo 'si śaho 'si balam asi // bhrājo 'si devānāṃ dhāma nāmāsi viśvam asi viśvāyuḥ sarvam asi sarvāyur abhibhūs |
 iti vāva devā asurāṇām ojo balam indriyaṃ vīryam prajām paśūn avṛñjata
 yad gāyatry apakramyātiṣṭhat tasmād etāṃ gāyatrītīṣṭim āhuḥ
 samvatsaro vai gāyatrī
 saṃvatsaro vai tad apakramyātiṣṭhat |
 yad etayā devā asurāṇām ojo balam indriyaṃ vīryam // prajām paśūn avṛñjata tasmād etām̐ saṃvarga itīṣṭim āhus |
 yo bhrātṛvyavānt syāt sa spardhamāna etayeṣṭyā yajeta |
 agnaye saṃvargāya puroḍāśam aṣṭākapālaṃ nir vapet
 tam̐ śṛtam āsannam etena yajuṣābhi mṛśet |
 oja eva balam indriyaṃ vīryam prajām paśūn bhrātṛvyasya vṛṅkte
 bhavaty ātmanā parāsya bhrātṛvyo bhavati //
 prajāpatiḥ prajā asṛjata
 tā asmāt sṛṣṭāḥ parācīr āyan
 tā yatrāvasan tato gramud ud atiṣṭhat
 tā bṛhaspatiś cānvavaitām |
 so 'bravīd bṛhaspatis |
 anayā tvā pra tiṣṭhāny atha tvā prajā upāvartsyantīti
 tam prātiṣṭhat
 tato vai prajāpatim prajā upāvartanta
 yaḥ prajākāmaḥ syāt tasmā etam prājāpatyaṃ gārmutaṃ caruṃ nir vapet
 prajāpatim // eva svena bhāgadheyenopa dhāvati
 sa evāsmai prajām pra janayati
 prajāpatiḥ paśūn asṛjata te 'smāt sṛṣṭāḥ parāñca āyan
 te yatrāvasan tato garmud ud atiṣṭhat
 tān pūṣā cānvavaitām |
 so 'bravīt pūṣā |
 anayā mā pra tiṣṭhātha tvā paśava upāvartsyantīti
 mām pra tiṣṭheti somo 'bravīn mama vai // akṛṣṭapacyam iti |
 ubhau vām pra tiṣṭhānīty abravīt
 tau prātiṣṭhat
 tato vai prajāpatim paśava upāvartanta
 yaḥ paśukāmaḥ syāt tasmā etam̐ somāpauṣṇaṃ gārmutaṃ caruṃ nir vapet
 somāpūṣaṇāv eva svena bhāgadheyenopa dhāvati
 tāv evāsmai paśūn pra janayataḥ
 somo vai retodhāḥ
 pūṣā paśūnām prajanayitā
 soma evāsmai reto dadhāti pūṣā paśūn pra janayati //
 agne gobhir na ā gahīndo puṣṭyā juṣasva naḥ / indro dhartā gṛheṣu naḥ //
 savitā yaḥ sahasriyaḥ sa no gṛheṣu rāraṇat / ā puṣā etv ā vasu //
 dhātā dadātu no rayim īśāno jagatas patiḥ / sa naḥ pūrṇena vāvanat //
 tvaṣṭā yo vṛṣabho vṛṣā sa no gṛheṣu rāraṇat / sahasreṇāyutena ca //
 yena devā amṛtam // dīrgham̐ śravo divy airayanta / rāyas poṣa tvam asmabhyaṃ gavāṃ kulmiṃ jīvasa ā yuvasva //
 agnir gṛhapatiḥ somo viśvavaniḥ savitā sumedhāḥ svāhā /
 agne gṛhapate yas te ghṛtyo bhāgas tena saha oja ākramamāṇāya dhehi śraiṣṭhyāt patho mā yoṣaṃ mūrdhā bhūyāsam̐ svāhā //
 citrayā yajeta paśukāmas |
 iyaṃ vai citrā
 yad vā asyāṃ viśvam bhūtam adhi prajāyate teneyaṃ citrā
 ya evaṃ vidvām̐ś citrayā paśukāmo yajate pra prajayā paśubhir mithunair jāyate
 praivāgneyena vāpayati
 retaḥ samuyena dadhāti
 reta eva hitaṃ tvaṣṭā rūpāṇi vi karoti
 sārasvatau bhavata etad vai daivyam mithunaṃ daivyam evāsmai // mithunam madhyato dadhāti puṣṭyai prajananāya
 sinīvālyai carur bhavati vāg vai sinīvālī puṣṭiḥ khalu vai vāk puṣṭim eva vācam upaiti |
 aindra uttamo bhavati tenaiva tan mithunam |
 saptaitāni havīm̐ṣi bhavanti
 sapta grāmyāḥ paśavaḥ saptāraṇyāḥ sapta chandām̐si |
 ubhayasyāvaruddhyai |
 athaitā āhutīr juhoti |
 ete vai devāḥ puṣṭipatayas
 ta evāsmin puṣṭiṃ dadhati
 puṣyati prajayā paśubhis |
 ta evāsmin puṣṭiṃ dadhati
 puṣyati prajayā paśubhis |
 atho yad etā āhutīr juhoti pratiṣṭhityai //
 mārutam asi marutām ojo 'pāṃ dhārām bhinddhi
 ramayata marutaḥ śyenam āyinam manojavasaṃ vṛṣaṇam̐ suvṛktim / yena śardha ugram avasṛṣṭam eti tad aśvinā pari dhattam̐ svasti //
 purovāto varṣañ jinvar āvṛt svāhā vātāvad varṣann ugrar āvṛt svāhā stanayan varṣan bhīmar āvṛt svāhānaśany avasphūrjan didyud varṣan tveṣar āvṛt svāhātirātraṃ varṣan pūrtir āvṛt // svāhā bahu hāyam avṛṣād iti śrutar āvṛt svāhātapati varṣan virāḍ āvṛt svāhāvasphūrjan didyud varṣan bhūtar āvṛt svāhā
 māndā vāśāḥ śundhyūr ajirāḥ / jyotiṣmatīs tamasvarīr undatīḥ suphenāḥ / mitrabhṛtaḥ kṣatrabhṛtaḥ surāṣṭrā iha māvata
 vṛṣṇo aśvasya saṃdānam asi vṛṣṭyai tvopa nahyāmi //
 devā vasavyā agne soma sūrya / devāḥ śarmaṇyā mitrāvaruṇāryaman / devāḥ sapītayo 'pāṃ napād āśuheman / udno datto 'dadhim bhintta divaḥ parjanyād antarikṣāt pṛthivyās tato no vṛṣṭyāvata
 divā cit tamaḥ kṛṇvanti parjanyenodavāhena / pṛthivīṃ yad vyundanti //
 ā yaṃ naraḥ sudānavo dadāśuṣe divaḥ kośam acucyavuḥ / vi parjanyāḥ sṛjanti rodasī anu dhanvanā yanti // vṛṣṭayaḥ //
 ud īrayathā marutaḥ samudrato yūyaṃ vṛṣṭiṃ varṣayathā purīṣiṇaḥ / na vo dasrā upa dasyanti dhenavaḥ śubhaṃ yātām anu rathā avṛtsata //
 sṛjā vṛṣṭiṃ diva ādbhiḥ samudram pṛṇa / abjā asi prathamajā balam asi samudriyam //
 un nambhaya pṛthivīm bhinddhīdaṃ divyaṃ nabhaḥ / udno divyasya no dehīśāno vi sṛjā dṛtim //
 ye devā divibhāgā ye 'ntarikṣabhāgā ye pṛthivibhāgāḥ / ta imaṃ yajñam avantu ta idaṃ kṣetram ā viśantu ta idaṃ kṣetram anu vi viśantu //
 mārutam asi marutām oja iti kṛṣṇaṃ vāsaḥ kṛṣṇatūṣam pari dhatte |
 etad vai vṛṣṭyai rūpam |
 sarūpa eva bhūtvā parjanyaṃ varṣayati
 ramayata marutaḥ śyenam āyinam iti paścādvātam prati mīvati purovātam eva janayati varṣasyāvaruddhyai
 vātanāmāni juhoti
 vāyur vai vṛṣṭyā īśe
 vāyum eva svena bhāgadheyenopa dhāvati
 sa evāsmai parjanyaṃ varṣayati |
 aṣṭau // juhoti
 catasro vai diśaś catasro 'vāntaradiśās |
 digbhya eva vṛṣṭim̐ sam pra cyāvayati
 kṛṣṇājine saṃ yauti
 havir evākar
 antarvedi saṃ yauti |
 avaruddhyai
 yatīnām adyamānānām̐ śīrṣāṇi parāpatan
 te kharjūrā abhavan
 teṣām̐ rasa ūrdhvo 'patat
 tāni karīrāṇy abhavan |
 saumyāni vai karīrāṇi
 saumyā khalu vā āhutir divo vṛṣṭiṃ cyāvayati
 yat karīrāṇi bhavanti //
 saumyayaivāhutyā divo vṛṣṭim ava runddhe
 madhuṣā saṃ yauti |
 apāṃ vā eṣa oṣadhīnām̐ raso yan madhu |
 adbhya evauṣadhībhyo varṣati |
 atho adbhya evauṣadhībhyo vṛṣṭiṃ ni nayati
 māndā vāśā iti saṃ yauti
 nāmadheyair evainā achaiti |
 atho yathā brūyāt |
 asāv ehīty evam evainā nāmadheyair ā // cyāvayati
 vṛṣṇo aśvasya saṃdānam asi vṛṣṭyai tvopa nahyāmīty āha
 vṛṣā vā aśvas |
 vṛṣā parjanyaḥ
 kṛṣṇa iva khalu vai bhūtvā varṣati
 rūpeṇaivainam̐ sam ardhayati
 varṣasyāvaruddhyai //
 devā vasavyās |
 devā śarmaṇyās |
 devāḥ sapītaya ity ā badhnāti devatābhir evānvahaṃ vṛṣṭim ichati
 yadi varṣet tāvaty eva hotavyam |
 yadi na varṣec chvo bhūte havir nir vapet |
 ahorātre vai mitrāvaruṇau |
 ahorātrābhyāṃ khalu vai parjanyo varṣati
 naktaṃ vā hi divā vā varṣati
 mitrāvaruṇāv eva svena bhāgadheyenopa dhāvati
 tāv evāsmai // ahorātrābhyām parjanyaṃ varṣayatas |
 agnaye dhāmachade puroḍāśam aṣṭākapālaṃ nir vapen mārutam̐ saptakapālam̐ sauryam ekakapālam
 agnir vā ito vṛṣṭim ud īrayati
 marutaḥ sṛṣṭāṃ nayanti
 yadā khalu vā asāv ādityo nyaṅ raśmibhiḥ paryāvartate 'tha varṣati dhāmachad iva khalu vai bhūtvā varṣati |
 etā vai devatā vṛṣṭyā īśate tā eva svena bhāgadheyenopa dhāvati
 tāḥ // evāsmai parjanyaṃ varṣayanti |
 utāvarṣiṣyan varṣaty eva
 sṛjā vṛṣṭiṃ diva ādbhiḥ samudram pṛṇety āha |
 imāś caivāmūś cāpaḥ sam ardhayati |
 atho ābhir evāmūr achaiti |
 abjā asi prathamajā balam asi samudriyam ity āha
 yathāyajur evaitat |
 un nambhaya pṛthivīm iti varṣāhvāṃ juhoti |
 eṣā vā oṣadhīnāṃ vṛṣṭivanis
 tayaiva vṛṣṭim ā cyāvayati
 ye devā divibhāgā iti kṛṣṇājinam ava dhūnoti |
 ima evāsmai lokāḥ prītā abhīṣṭā bhavanti //
 sarvāṇi chandām̐sy etasyām iṣṭyām anūcyānīty āhus
 triṣṭubho vā etad vīryaṃ yat kakud uṣṇihā jagatyai
 yad uṣṇihakakubhāv anvāha tenaiva sarvāṇi chandām̐sy ava runddhe
 gāyatrī vā eṣā yad uṣṇihā
 yāni catvāry adhy akṣarāṇi catuṣpāda eva te paśavas |
 yathā puroḍāśe puroḍāśo 'dhy evam eva tad yad ṛcy adhy akṣarāṇi
 yaj jagatyā // paridadhyād antaṃ yajñaṃ gamayet
 triṣṭubhā pari dadhāti |
 indriyaṃ vai vīryaṃ {triṣṭug < triṣṭubh}
 indriya eva vīrye yajñam prati ṣṭhāpayati nāntaṃ gamayati |
 agne trī te vājinā trī ṣadhastheti trivatyā pari dadhāti
 sarūpatvāya
 sarvo vā eṣa yajño yat traidhātavīyam |
 kāmāyakāmāya pra yujyate
 sarvebhyo hi kāmebhyo yajñaḥ prayujyate
 traidhātavīyena yajetābhicaran |
 sarvo vai // eṣa yajño yat traidhātavīyam |
 sarveṇaivainaṃ yajñenābhi carati
 stṛṇuta evainam
 etayaiva yajetābhicaryamāṇaḥ
 sarvo vā eṣa yajño yat traidhātavīyam |
 sarveṇaiva yajñena yajate
 nainam abhicarant stṛṇute |
 etayaiva yajeta sahasreṇa yakṣyamānaḥ
 prajātam evainad dadāti |
 etayaiva yajeta sahasreṇejānas |
 antaṃ vā eṣa paśūnāṃ gachati // yaḥ sahasreṇa yajate
 prajāpatiḥ khalu vai paśūn asṛjata
 tām̐s traidhātavīyenaivāsṛjata
 ya evaṃ vidvām̐s traidhātavīyena paśukāmo yajate yasmād eva yoneḥ prajāpatiḥ paśūn asṛjata tasmād evainānt sṛjata upainam uttaram̐ sahasraṃ namati
 devatābhyo vā eṣa ā vṛścyate yo yakṣya ity uktvā na yajate
 traidhātavīyena yajeta
 sarvo vā eṣa yajñaḥ // yat traidhātavīyam |
 sarveṇaiva yajñena yajate
 na devatābhya ā vṛścyate
 dvādaśakapālaḥ puroḍāśo bhavati
 te trayaś catuṣkapālās
 triṣṣamṛddhatvāya
 trayaḥ puroḍāśā bhavanti
 traya ime lokās |
 eṣāṃ lokānām āptyai |
 uttarauttaro jyāyān bhavati |
 evam iva hīme lokās |
 yavamayo madhyas |
 etad vā antarikṣasya rūpam |
 samṛddhyai
 sarveṣām abhigamayann ava dyati |
 achambaṭkāram |
 hiraṇyaṃ dadāti
 teja eva // ava runddhe
 tārpyaṃ dadāti
 paśūn evāva runddhe
 dhenuṃ dadāti |
 āśiṣa evāva runddhe
 sāmno vā eṣa varṇo yad dhiraṇyam |
 yajuṣāṃ tārpyam
 ukthāmadānāṃ dhenus |
 etān eva sarvān varṇān ava runddhe //
 tvaṣṭā hataputro vīndram̐ somam āharat
 tasminn indra upahavam aichata
 taṃ nopāhvayata
 putram me 'vadhīr iti
 sa yajñaveśasaṃ kṛtvā prāsahā somam apibat
 tasya yad atyaśiṣyata tat tvaṣṭāhavanīyam upa prāvartayat
 svāhendraśatrur vardhasveti
 sa yāvad ūrdhvaḥ parāvidhyati tāvati svayam eva vy aramata
 yadi vā tāvat pravaṇam // āsīt yadi vā tāvad adhy agner āsīt
 sa sambhavann agnīṣomāv abhi sam abhavat
 sa iṣumātraṃ viṣvaṅṅ avardhata
 sa imāM lokān avṛṇot |
 yad imāM lokān avṛṇot tad vṛtrasya vṛtratvam |
 tasmād indro 'bibhet |
 api tvaṣṭā
 tasmai tvaṣṭā vajram asiñcat
 tapo vai sa vajra āsīt
 tam udyantuṃ nāśaknot |
 atha vai tarhi viṣṇuḥ // anyā devatāsīt
 so 'bravīt |
 viṣṇav ehīdam ā hariṣyāvo yenāyam idam iti
 sa viṣṇus tredhātmānaṃ vi ny adhatta pṛthivyāṃ tṛtīyam antarikṣe tṛtīyaṃ divi tṛtīyam
 abhiparyāvartād dhy abibhet |
 yat pṛthivyāṃ tṛtīyam āsīt tenendro vajram ud ayachad viṣṇvanusthitaḥ
 so 'bravīt |
 mā me pra hār asti vā idam // mayi vīryaṃ tat te pra dāsyāmīti
 tad asmai prāyachat
 tat praty agṛhṇāt |
 adhā meti tad viṣṇaveti prāyachat
 tad viṣṇuḥ praty agṛhṇāt |
 asmāsv indra indriyaṃ dadhātv iti
 yad antarikṣe tṛtīyam āsīt tenendro vajram ud ayachad viṣṇvanusthitaḥ
 so 'bravīt |
 mā me pra hār asti vā idam // mayi vīryaṃ tat te pra dāsyāmīti
 tad asmai prāyachat
 tat praty agṛhṇāt |
 dvir mādhā iti tad viṣṇaveti prāyachat
 tad viṣṇuḥ praty agṛhṇāt |
 asmāsv indra indriyaṃ dadhātv iti
 yad divi tṛtīyam āsīt tenendro vajram ud ayachad viṣṇvanusthitaḥ
 so 'bravīt |
 mā me pra hār {F yenāham}{W yenāham}{GLOS yenāham} // idam asmi tat te pra dāsyāmīti
 tvī ity abravīt
 saṃdhāṃ tu saṃ dadhāvahai tvām eva pra viśānīti
 yan mām praviśeḥ kim mā bhuñjyā ity abravīt
 tvām evendhīya tava bhogāya tvām pra viśeyam ity abravīt
 tam vṛtraḥ prāviśat |
 udaraṃ vai vṛtraḥ
 kṣut khalu vai manuṣyasya bhrātṛvyas |
 yaḥ // evaṃ veda hanti kṣudham bhrātṛvyam |
 tad asmai prāyachat
 tat praty agṛhṇāt
 trir mādhā iti tad viṣṇaveti prā yachat
 tad viṣṇuḥ praty agṛhṇād asmāsv indra indriyaṃ dadhātv iti
 yat triḥ prāyachat triḥ pratyagṛhṇāt tat tridhātos tridhātutvam |
 yad viṣṇur anvatiṣṭhata viṣṇaveti prāyachat tasmād aindrāvaiṣṇavam̐ havir bhavati
 yad vā idaṃ kiṃ ca tad asmai tat prāyachad ṛcaḥ sāmāni yajūm̐ṣi
 sahasraṃ vā asmai tat prāyachat
 tasmāt sahasradakṣiṇam //
 devā vai rājanyāj jāyamānād abibhayus
 tam antar eva santaṃ dāmnāpaumbhan |
 sa vā eṣo 'pobdho jāyate yad rājanyas |
 yad vā eṣo 'napobdho jāyeta vṛtrān ghnam̐ś caret |
 yaṃ kāmayeta rājanyam
 anapobdho jāyeta vṛtrān ghnam̐ś cared iti tasmā etam aindrābārhaspatyaṃ caruṃ nir vapet |
 aindro vai rājanyo brahma bṛhaspatis |
 brahmaṇaivainaṃ dāmno 'pombhanān muñcati
 hiraṇmayaṃ dāma dakṣiṇā
 sākṣād evainaṃ dāmno 'pombhanān muñcati //
 navonavo bhavati jāyamāno 'hnāṃ ketur uṣasām ety agre / bhāgaṃ devebhyo vi dadhāty āyan pra candramās tirati dīrgham āyuḥ //
 yam ādityā am̐śum āpyāyayanti yam akṣitam akṣitayaḥ pibanti / tena no rājā varuṇo bṛhaspatir ā pyāyayantu bhuvanasya gopāḥ //
 prācyāṃ diśi tvam indrāsi rājotodīcyāṃ vṛtrahan vṛtrahāsi / yatra yanti srotyās tat // jitaṃ te dakṣiṇato vṛṣabha edhi havyaḥ /
 indro jayāti na parā jayātā adhirājo rājasu rājayāti / viśvā hi bhūyāḥ pṛtanā abhiṣṭīr upasadyo namasyo yathāsat //
 asyed eva pra ririce mahitvaṃ divaḥ pṛthivyāḥ pary antarikṣāt / svarāḍ indro dama ā viśvagūrtaḥ svarir amatro vavakṣe raṇāya /
 abhi tvā śūra nonumo 'dugdhā iva dhenavaḥ / īśānam // asya jagataḥ suvardṛśam īśānam indra tasthuṣaḥ //
 tvām id dhi havāmahe sātā vājasya kāravaḥ / tvāṃ vṛtreṣv indra satpatiṃ naras tvāṃ kāṣṭhāsv arvataḥ //
 yad dyāva indra te śatam̐ śatam bhūmīr uta syuḥ / na tvā vajrint sahasram̐ sūryā anu na jātam aṣṭa rodasī //
 pibā somam indra mandatu tvā yaṃ te suṣāva haryaśvādriḥ // sotur bāhubhyām̐ suyato nārvā //
 revatīr naḥ sadhamāda indre santu tuvivājāḥ / kṣumanto yābhir madema //
 ud agne śucayas tava
 vi jyotiṣā |
 ud u tyaṃ jātavedasam |
 sapta tvā harito rathe vahanti deva sūrya / śociṣkeśaṃ vicakṣaṇa //
 citraṃ devānām ud agād anīkaṃ cakṣur mitrasya varuṇasyāgneḥ / āprā dyāvāpṛthivī antarikṣam̐ sūrya ātmā jagatas tasthuṣaḥ // ca //
 viśve devā ṛtāvṛdha ṛtubhir havanaśrutaḥ / juṣantāṃ yujyam payaḥ //
 viśve devāḥ śṛṇutemam̐ havam me ye antarikṣe ya upa dyavi ṣṭha / ye agnijihvā uta vā yajatrā āsadyāsmin barhiṣi mādayadhvam //
 viśvarūpo vai tvāṣṭraḥ purohito devānām āsīt svasrīyo 'surāṇām |
 tasya trīṇi śīrṣāṇy āsant somapānam̐ surāpānam annādanam |
 sa pratyakṣaṃ devebhyo bhāgam avadat paro'kṣam asurebhyaḥ sarvasmai vai pratyakṣam bhāgaṃ vadanti yasmā eva paro'kṣaṃ vadanti tasya bhāga uditas
 tasmād indro 'bibhed īdṛṅ vai rāṣṭraṃ vi paryāvartayatīti
 tasya vajram ādāya śīrṣāṇy achinad yat somapānam // āsīt sa kapiñjalo 'bhavat yat surāpānam̐ sa kalaviṅko yad annādanam̐ sa tittiris /
 tasyāñjalinā bramahatyām upāgṛhṇāt tām̐ saṃvatsaraṃ abibhas tam bhūtāny abhy akrośan brahmahann iti /
 sa pṛthivīm upāsīdat |
 asyai brahmahatyāyai tṛtīyam prati gṛhāṇeti
 sābravīt |
 varaṃ vṛṇai khātāt parābhaviṣyantī manye tato mā parā bhūvam iti
 purā te // saṃvatsarād api rohād ity abravīt tasmāt purā saṃvatsarāt pṛthivyai khātam api rohati vārevṛtam̐ hy asyai
 tṛtīyam brahmahatyāyai praty agṛhṇāt tat svakṛtam iriṇam abhavat tasmād āhitāgniḥ śraddhādevaḥ svakṛta iriṇe nāva syed brahmahatyāyai hy eṣa varṇaḥ / sa vanaspatīn upāsīdat |
 asyai brahmahatyāyai tṛtīyam prati gṛhṇīteti
 te 'bruvan
 varaṃ vṛṇāmahai vṛkṇāt // parābhaviṣyanto manyāmahe tato mā parā bhūmeti |
 āvraścanād vo bhūyām̐sa ut tiṣṭhān ity abravīt tasmād āvraścanād vṛkṣāṇām bhūyām̐sa ut tiṣṭhanti vārevṛtam̐ hy eṣām |
 tṛtīyam brahmahatyāyai praty agṛhṇant sa niryāso 'bhavat tasmān niryāsasya nāśyam brahmahatyāyai hy eṣa varṇo 'tho khalu ya eva lohito yo vāvraścanān niryeṣati tasya nāśyam // kāmam anyasya / sa strīṣam̐sādam upāsīdat |
 asyai brahmahatyāyai tṛtīyam prati gṛhṇīteti
 tā abruvan
 varaṃ vṛṇāmahā ṛtviyāt prajāṃ vindāmahai kāmam ā vijanitoḥ sam bhavāmeti tasmād ṛtviyāt striyaḥ prajāṃ vindante kāmam ā vijanitoḥ sam bhavanti vārevṛtam̐ hy āsām |
 tṛtīyam brahmahatyāyai praty agṛhṇant sā malavadvāsā abhavat tasmān malavadvāsasā na saṃ vadeta // na sahāsīta nāsyā annam adyād brahmahatyāyai hy eṣā varṇam pratimucyāste |
 atho khalv āhus |
 abhyañjanaṃ vāva striyā annam abhyañjanam eva na pratigṛhyaṃ kāmam anyad iti / yām malavadvāsasam̐ sambhavanti yas tato jāyate so 'bhiśasto yām araṇye tasyai steno yām parācīṃ tasyai hrītamukhy apagalbho yā snāti tasyā apsu māruko yā // abhyaṅkte tasyai duścarmā yā pralikhate tasyai khalatir apamārī yāṅkte tasyai kāṇo yā dato dhāvate tasyai śyāvadan yā nakhāni nikṛntate tasyai kunakhī yā kṛṇatti tasyai klībo yā rajjum̐ sṛjati tasyā udbandhuko yā parṇena pibati tasyā unmāduko yā kharveṇa pibati tasyai kharvas
 tisro rātrīr vrataṃ cared añjalinā vā pibed akharveṇa vā pātreṇa prajāyai gopīthāya //
 tvaṣṭā hataputro vīndram̐ somam āharat
 tasminn indra upahavam aichata
 taṃ nopāhvayata
 putram me 'vadhīr iti
 sa yajñaveśasaṃ kṛtvā prāsahā somam apibat
 tasya yad atyaśiṣyata tat tvaṣṭāhavanīyam upa prāvartayat
 svāhendraśatrur vardhasveti
 yad avartayat tad vṛtrasya vṛtratvam |
 yad abravīt
 svāhendraśatrur vardhasveti tasmād asya // indraḥ śatrur abhavat
 sa sambhavann agnīṣomāv abhi sam abhavat
 sa iṣumātramiṣumātraṃ viṣvaṅṅ avardhata
 sa imāM lokān avṛṇot |
 yad imāM lokān avṛṇot tad vṛtrasya vṛtratvam |
 tasmād indro 'bibhet
 sa prajāpatim upādhāvat |
 śatrur me 'janīti
 tasmai vajram̐ siktvā prāyachat |
 etena jahīti tenābhy āyata
 tāv abrūtām agnīṣomau
 mā // pra hār āvam antaḥ sva iti
 mama vai yuvam̐ stha ity abravīn mām abhy etam iti
 tau bhāgadheyam aichetām |
 tābhyām etam agnīṣomīyam ekādaśakapālam pūrṇamāse prāyachat
 tāv abrūtām
 abhi saṃdaṣṭau vai svo na śaknuva aitum iti
 sa indra ātmanaḥ śītarūrāv ajanayat
 tac chītarūrayor janma
 ya evam̐ śītarūrayor janma veda // nainam̐ śītarūrau hatas
 tābhyām enam abhy anayat
 tasmāj jañjabhyamānād agnīṣomau nir akrāmatām
 prāṇāpānau vā enaṃ tad ajahitām
 prāno vai dakṣo 'pānaḥ kratus
 tasmāj jañjabhyamāno brūyāt |
 mayi dakṣakratū iti
 prāṇāpānāv evātman dhatte
 sarvam āyur eti
 sa devatā vṛtrān nirhūya vārtraghnam̐ haviḥ pūrṇamāse nir avapat |
 ghnanti vā enam pūrṇamāsa ā // amāvāsyāyām pyāyayanti
 tasmād vārtraghnī pūrṇamāse 'nūcyete vṛdhanvatī amāvāsyāyām |
 tat sam̐sthāpya vārtraghnam̐ havir vajram ādāya punar abhy āyata
 te abrūtāṃ dyāvāpṛthivī
 mā pra hār āvayor vai śrita iti
 te abrūtām |
 varaṃ vṛṇāvahai nakṣatravihitāham asānīty asāv abravīc citravihitāham itīyam |
 tasmān nakṣatravihitāsau citravihiteyam |
 ya evaṃ dyāvāpṛthivyoḥ // varaṃ vedainaṃ varo gachati
 sa ābhyām eva prasūta indro vṛtram ahan
 te devā vṛtram̐ hatvāgnīṣomāv abruvan
 havyaṃ no vahatam iti
 tāv abrūtām
 apatejasau vai tyau vṛtre vai tyayos teja iti
 te 'bruvan
 ka idam achaitīti
 gaur ity abruvan gaur vāva sarvasya mitram iti
 sābravīt // varaṃ vṛṇai mayy eva satobhayena bhunajādhvā iti
 tad gaur āharat
 tasmād gavi satobhayena bhuñjate |
 etad vā agnes tejo yad ghṛtam
 etat somasya yat payas |
 ya evam agnīṣomayos tejo veda tejasvy eva bhavati
 brahmavādino vadanti
 kiṃdevatyam paurṇamāsam iti
 prājāpatyam iti brūyāt
 tenendraṃ jyeṣṭham putraṃ niravāsāyayad iti
 tasmāj jyeṣṭham putraṃ dhanena niravasāyayanti //
 indraṃ vṛtraṃ jaghanivām̐sam mṛdho 'bhi prāvepanta sa etaṃ vaimṛdham pūṇamāse 'nunirvāpyam apaśyat taṃ nir avapat tena vai sa mṛdho 'pāhata yad vaimṛdhaḥ pūrṇamāse 'nunirvāpyo bhavati mṛdha eva tena yajamāno 'pa hate |
 indro vṛtram̐ hatvā devatābhiś cendriyeṇa ca vy ārdhyata sa etam āgneyam aṣṭākapālam amāvāsyāyām apaśyad aindraṃ dadhi // taṃ nir avapat tena vai sa devatāś cendriyaṃ cāvārunddha
 yad āgneyo 'ṣṭākapālo 'māvāsyāyām bhavaty aindraṃ dadhi devatāś caiva tenendriyaṃ ca yajamāno 'va runddhe |
 indrasya {F vṛtraṃ}{W vritraṃ}{GOLS vṛtraṃ} jaghnuṣa indriyaṃ vīryam pṛthivīm anu vy ārchat tad oṣadhayo vīrudho 'bhavan
 sa prajāpatim upādhāvad
 vṛtram me jaghnuṣa indriyaṃ vīryam // pṛthivīm anu vy ārat tad oṣadhayo vīrudho 'bhūvan iti
 tat paśava oṣadhībhyo 'dhy ātmant sam anayan tat praty aduhan yat samanayan tat sāṃnāyyasya sāṃnāyyatvaṃ yat pratyaduhan tat pratidhuṣaḥ pratidhuktvam |
 sam anaiṣuḥ praty adhukṣan na tu mayi śrayata ity abravīd etad asmai // śṛtaṃ kurutety abravīt tad asmai śṛtam akurvann indriyaṃ vāvāsmin vīryaṃ tad aśrayan tac chṛtasya śṛtatvam |
 sam anaiṣuḥ praty adhukṣañ chṛtam akran na tu mā dhinotīty abravīd etad asmai dadhi kurutety abravīt tad asmai dadhy akurvan tad enam adhinot tad dadhno dadhitvam
 brahmavādino vadanti dadhnaḥ pūrvasyāvadeyam // dadhi hi pūrvaṃ kriyata ity anādṛtya tac chṛtasyaiva pūrvasyāva dyed indriyam evāsmin vīryam̐ śritvā dadhnopariṣṭād dhinoti yathāpūrvam upaiti
 yat pūtīkair vā parṇavalkair vātañcyāt saumyaṃ tad yat kvalai rākṣasaṃ tad yat taṇḍulair vaiśvadevaṃ tad yad ātañcanena mānuṣaṃ tad yad dadhnā tat sendraṃ dadhnā tanakti // sendratvāya |
 agnihotrocheṣaṇam abhyātanakti yajñasya saṃtatyai |
 indro vṛtram̐ hatvā parām parāvatam agachad apārādham iti manyamānas taṃ devatāḥ praiṣam aichant so 'bravīt prajāpatir yaḥ prathamo 'nuvindati tasya prathamam bhāgadheyam iti tam pitaro 'nv avindan tasmāt pitṛbhyaḥ pūrvedyuḥ kriyate
 so 'māvāsyām praty āgachat taṃ devā abhi sam agachantāmā vai naḥ // adya vasu vasatītīndro hi devānāṃ vasu tad amāvāsyāyā amāvāsyatvam
 brahmavādino vadanti kiṃdevatyam̐ sāṃnāyyam iti vaiśvadevam iti brūyād viśve hi tad devā bhāgadheyam abhi samagachantety atho khalv aindram ity eva brūyād indraṃ vāva te tad bhiṣajyanto 'bhi sam agachanteti //
 brahmavādino vadanti
 sa tvai darśapūrṇamāsau yajeta ya enau sendrau yajeteti
 vaimṛdhaḥ pūrṇamāse 'nunirvāpyo bhavati tena pūrṇamāsaḥ sendra aindraṃ dadhy amāvāsyāyāṃ tenāmāvāsyā sendrā ya evaṃ vidvān darśapūrṇamāsau yajate sendrāv evainau yajate śvaḥśvo 'smā ījānāya vasīyo bhavati
 devā vai yad yajñe 'kurvata tad asurā akurvata te devā etām // iṣṭim apaśyan |
 āgnāvaiṣṇavam ekādaśakapālam̐ sarasvatyai carum̐ sarasvate caruṃ tām paurṇamāsam̐ sam̐sthāpyānu nir avapan tato devā abhavan parāsurās |
 yo bhrātṛvyavānt syāt sa paurṇamāsam̐ sam̐sthāpyaitām iṣṭim anu nir vapet paurṇamāsenaiva vajram bhrātṛvyāya prahṛtyāgnāvaiṣṇavena devatāś ca yajñaṃ ca bhrātṛvyasya vṛṅkte
 mithunān paśūnt sārasvatābhyāṃ yāvad evāsyāsti tat // sarvaṃ vṛṅkte
 paurṇamāsīm eva yajeta bhrātṛvyavān nāmāvāsyām̐ hatvā bhrātṛvyaṃ nā pyāyayati
 sākamprasthāyīyena yajeta paśukāmas |
 yasmai vā alpenāharanti nātmanā tṛpyati nānyasmai dadāti yasmai mahatā tṛpyaty ātmanā dadāty anyasmai mahatā pūrṇam̐ hotavyam |
 tṛpta evainam indraḥ prajayā paśubhis tarpayati
 dārupātreṇa juhoti
 na hi mṛnmayam āhutiṃ ānaśe |
 audumbaram // bhavaty ūrg vā udumbara ūrk paśava ūrjaivāsmā ūrjam paśūn ava runddhe
 nāgataśrīr mahendraṃ yajeta
 trayo vai gataśriyaḥ śuśruvān grāmaṇī rājanyas teṣām mahendro devatā yo vai svāṃ devatāṃ atiyajate prasvāyai devatāyai cyavate na parām prāpnoti pāpīyān bhavati
 saṃvatsaram indraṃ yajeta saṃvatsaram̐ hi vrataṃ nāti svā // evainaṃ devatejyamānā bhūtyā inddhe vasīyān bhavati
 saṃvatsarasya parastād agnaye vratapataye puroḍāśam aṣṭākapālaṃ nir vapet
 saṃvatsaram evainaṃ vṛtraṃ jaghnivām̐sam agnir vratapatir vratam ā lambhayati
 tato 'dhi kāmaṃ yajeta //
 nāsomayājī saṃ nayed anāgataṃ vā etasya payo yo 'somayājī
 yad asomayājī saṃnayet parimoṣa eva so 'nṛtaṃ karoti |
 atho paraiva sicyate
 somayājy eva saṃ nayet payo vai somaḥ payaḥ sāṃnāyyam payasaiva paya ātman dhatte
 vi vā etam prajayā paśubhir ardhayati vardhayaty asya bhrātṛvyaṃ yasya havir niruptam purastāc candramāḥ // abhy udeti
 tredhā taṇḍulān vi bhajet |
 ye madhyamāḥ syus tān agnaye dātre puroḍāśam aṣṭākapālaṃ kuryāt |
 ye sthaviṣṭhās tān indrāya pradātre dadham̐ś carum |
 ye 'ṇiṣṭhās tān viṣṇave śipiviṣṭāya śṛte carum
 agnir evāsmai prajām prajanayati vṛddhām indraḥ pra yachati
 yajño vai viṣṇuḥ paśavaḥ śipir yajña eva paśuṣu prati tiṣṭhati
 na dve // yajeta
 yat pūrvayā samprati yajetottarayā chambaṭ kuryād
 yad uttarayā samprati yajeta pūrvayā chambaṭ kuryān neṣṭir bhavati na yajñas tad anu hrītamukhy apagalbho jāyate |
 ekām eva yajeta pragalbho 'sya jāyate |
 anādṛtya tad dve eva yajeta
 yajñamukham eva pūrvayālabhate yajata uttarayā devatā eva pūrvayāvarunddha indriyam uttarayā devalokam eva // pūrvayābhijayati manuṣyalokam uttarayā
 bhūyaso yajñakratūn upaiti |
 eṣā vai sumanā nāmeṣṭir yam adyejānam paścāc candramā abhy udety asminn evāsmai loke 'rdhukam bhavati
 dākṣāyaṇayajñena suvargakāmo yajeta
 pūrṇamāse saṃ nayen maitrāvaruṇyāmikṣayāmāvāsyāyāṃ yajeta
 pūrṇamāse vai devānām̐ sutas teṣām etam ardhamāsam prasutas
 teṣām maitrāvaruṇī vaśāmāvāsyāyām anūbandhyā yat // pūrvedyur yajate vedim eva tat karoti
 yad vatsān apākaroti sadohavirdhāne eva sam minoti
 yad yajate devair eva sutyām̐ sam pādayati sa etam ardhamāsam̐ sadhamādaṃ devaiḥ somam pibati
 yan maitrāvaruṇyāmikṣayāmāvāsyāyāṃ yajate yaivāsau devānāṃ vaśānūbandhyā so evaiṣaitasya
 sākṣād vā eṣa devān abhyārohati ya eṣāṃ yajñam // abhyārohati yathā khalu vai śreyān abhyārūḍhaḥ kāmayate tathā karoti
 yady avavidhyati pāpīyān bhavati yadi nāvavidhyati sadṛṅ vyāvṛtkāma etena yajñena yajeta kṣurapavir hy eṣa yajñas tājak puṇyo vā bhavati pra vā mīyate
 tasyaitad vratam |
 nānṛtaṃ vaden na mām̐sam aśnīyān na striyam upeyān nāsya palpūlanena vāsaḥ palpūlayeyur etad dhi devāḥ sarvaṃ na kurvanti //
 eṣa vai devaratho yad darśapūrṇamāsau
 yo darśapūrṇamāsāv iṣṭvā somena yajate rathaspaṣṭa evāvasāne vare devānām ava syati |
 etāni vā aṅgāparūm̐ṣi saṃvatsarasya yad darśapūrṇamāsau
 ya evaṃ vidvān darśapūrṇamāsau yajate 'ṅgāparūm̐ṣy eva saṃvatsarasya prati dadhāti |
 ete vai saṃvatsarasya cakṣuṣī yad darśapūrṇamāsau
 ya evaṃ vidvān darśapūrṇamāsau yajate tābhyām eva suvargaṃ lokam anu paśyati //
 eṣā vai devānāṃ vikrāntir yad darśapūrṇamāsau
 ya evaṃ vidvān darśapūrṇamāsau yajate devānām eva vikrāntim anu vi kramate |
 eṣa vai devayānaḥ panthā yad darśapūrṇamāsau
 ya evaṃ vidvān darśapūrṇamāsau yajate ya eva devayānaḥ panthās tam̐ samārohati |
 etau vai devānām̐ harī yad darśapūrṇamāsau
 ya evaṃ vidvān darśapūrṇamāsau yajate yāv eva devānām̐ harī tābhyām // evaibhyo havyaṃ vahati |
 etad vai devānām āsyaṃ yad darśapūrṇamāsau
 ya evaṃ vidvān darśapūrṇamāsau yajate sākṣād eva devānām āsye juhoti |
 eṣa vai havirdhānī yo darśapūrṇamāsayājī
 sāyamprātar agnihotraṃ juhoti yajate darśapūrṇamāsāv aharahar havirdhāninām̐ sutas |
 ya evaṃ vidvān darśapūrṇamāsau yajate havirdhāny asmīti sarvam evāsya barhiṣyaṃ dattam bhavati
 devā vā ahaḥ // yajñiyaṃ nāvindan te darśapūrṇamāsāv apunan
 tau vā etau pūtau medhyau yad darśapūrṇamāsau
 ya evaṃ vidvān darśapūrṇamāsau yajate pūtāv evainau medhyau yajate
 nāmāvāsyāyāṃ ca paurṇamāsyāṃ ca striyam upeyāt |
 yad upeyān nirindriyaḥ syāt
 somasya vai rājño 'rdhamāsasya rātrayaḥ patnaya āsan
 tāsām amāvāsyāṃ ca paurṇamāsīṃ ca nopait //
 te enam abhi sam anahyetām |
 taṃ yakṣma ārchat |
 rājānaṃ yakṣma ārad iti tad rājayakṣmasya janma
 yat pāpīyān abhavat tat pāpayakṣmasya
 yaj jāyābhyām avindat taj jāyenyasya
 ya evam eteṣāṃ yakṣmāṇāṃ janma veda nainam ete yakṣmā vindanti
 sa ete eva namasyann upādhāvat
 te abrūtām |
 varaṃ vṛṇāvahā āvaṃ devānām bhāgadhe asāva //
 āvad adhi devā ijyāntā iti
 tasmāt sadṛśīnām̐ rātrīṇām amāvāsyāyāṃ ca paurṇamāsyāṃ ca devā ijyante |
 ete hi devānām bhāgadhe
 bhāgadhā asmai manuṣyā bhavanti ya evaṃ veda
 bhūtāni kṣudham aghnant sadyo manuṣyā ardhamāse devā māsi pitaraḥ saṃvatsare vanaspatayas
 tasmād aharahar manuṣyā aśanam ichante 'rdhamāse devā ijyante māsi pitṛbhyaḥ kriyate saṃvatsare vanaspatayaḥ phalaṃ gṛhṇanti
 ya evaṃ veda hanti kṣudham bhrātṛvyam //
 devā vai narci na yajuṣy aśrayanta
 te sāmann evāśrayanta
 hiṃ karoti sāmaivākar
 hiṃ karoti yatraiva devā aśrayanta tata evainān pra yuṅkte
 hiṃ karoti vāca evaiṣa yogas |
 hiṃ karoti prajā eva tad yajamānaḥ sṛjate
 triḥ prathamām anv āha trir uttamām |
 yajñasyaiva tad barsam // nahyaty aprasram̐sāya
 saṃtatam anv āha prāṇānām annādyasya saṃtatyai |
 atho rakṣasām apahatyai
 rāthaṃtarīm prathamām anv āha
 rāthaṃtaro vā ayaṃ lokas |
 imam eva lokam abhi jayati
 trir vi gṛhṇāti
 traya ime lokās |
 imān eva lokān abhi jayati
 bārhatīm uttamām anv āha
 bārhato vā asau lokas |
 amum eva lokam abhi jayati
 pra vaḥ // vājā ity aniruktām prājāpatyām anv āha
 yajño vai prajāpatis |
 yajñam eva prajāpatim ā rabhate
 pra vo vājā ity anv āha |
 annaṃ vai vājas |
 annam evāva runddhe
 pra vo vājā ity ānv āha
 tasmāt prācīnam̐ reto dhīyate |
 agna ā yāhi vītaya ity āha
 tasmāt pratīcīḥ prajā jāyante
 pra vo vājāḥ // ity anv āha
 māsā vai vājā ardhamāsā abhidyavo devā haviṣmanto gaur ghṛtācī yajño devāñ jigāti yajamānaḥ sumnayus |
 idam asīdam asīty eva yajñasya priyaṃ dhāmāva runddhe
 yaṃ kāmayeta
 sarvam āyur iyād iti pra vo vājā iti tasyānūcyāgna ā yāhi vītaya iti saṃ tatam uttaram ardharcam ā labheta //
 prāṇenaivāsyāpānaṃ dadhāra sarvam āyur eti
 yo vā aratnim̐ sāmidhenīnāṃ vedāratnāv eva bhrātṛvyaṃ kurute |
 ardharcau saṃ dadhāti |
 eṣa vā aratniḥ sāmidhenīnām |
 ya evaṃ vedāratnāv eva bhrātṛvyaṃ kurute |
 ṛṣerṛṣer vā etā nirmitā yat sāmidhenyas
 tā yad asaṃyuktāḥ syuḥ prajayā paśubhir yajamānasya vi tiṣṭheran |
 ardharcau saṃdadhāti
 saṃ yunakty evainās
 tā asmai saṃyuktā avaruddhāḥ sarvām āśiṣaṃ duhre //
 ayajño vā eṣa yo 'sāmā |
 agna ā yāhi vītaya ity āha rāthaṃtarasyaiṣa varṇas
 taṃ tvā samidbhir aṅgira ity āha vāmadevyasyaiṣa varṇas |
 bṛhad agne suvīryam ity āha bṛhata eṣa varṇas |
 yad etaṃ tṛcam anvāha yajñam eva tat sāmanvantaṃ karoti |
 agnir amuṣmiM loka āsīd ādityo 'smin
 tāv imau lokāv aśāntau // āstām |
 te devā abruvan |
 etemau vi pary ūhāmeti |
 agna ā yāhi vītaya ity asmiM loke 'gnim adadhur bṛhad agne suvīryam ity amuṣmiM loka ādityam |
 tato vā imau lokāv aśāmyatām |
 yad evam anvāhānayor lokayoḥ śāntyai
 śāmyato 'smā imau lokau ya evaṃ veda
 pañcadaśa sāmidhenīr anv āha
 pañcadaśa // vā ardhamāsasya rātrayas |
 ardhamāsaśaḥ saṃvatsara āpyate
 tāsāṃ trīṇi ca śatāni ṣaṣṭiś cākṣarāṇi
 tāvatīḥ saṃvatsarasya rātrayas |
 akṣaraśa eva saṃvatsaram āpnoti
 nṛmedhaś ca paruchepaś ca brahmavādyam avadetām
 asmin dārāv ārdre 'gniṃ janayāva yataro nau brahmīyān iti
 nṛmedho 'bhy avadat sa dhūmam ajanayat
 paruchepo 'bhy avadat so 'gnim ajanayat |
 ṛṣa ity abravīt // yat samāvad vidva kathā tvam agnim ajījano nāham iti
 sāmidhenīnām evāhaṃ varṇaṃ vedety abravīt |
 yad ghṛtavat padam anūcyate sa āsāṃ varṇas
 taṃ tvā samidbhir aṅgira ity āha sāmidhenīṣv eva taj jyotir janayati
 striyas tena yad ṛca striyas tena yad gāyatriya striyas tena yat sāmidhenyas |
 vṛṣaṇvatīm anv āha // tena pum̐svatīs tena sendrās tena mithunās |
 agnir devānāṃ dūta āsīd uśanā kāvyo 'surāṇām |
 tau prajāpatim praśnam aitām
 sa prajāpatir agniṃ dūtaṃ vṛṇīmaha ity abhi paryāvartata
 tato devā abhavan parāsurās |
 yasyaivaṃ viduṣo 'gniṃ dūtaṃ vṛṇīmaha ity anvāha bhavaty ātmanā parāsya bhrātṛvyo bhavati |
 adhvaravatīm anv āha
 bhrātṛvyam evaitayā // dhvarati
 śociṣkeśas tam īmaha ity āha
 pavitram evaitat |
 yajamānam evaitayā pavayati
 samiddho agna āhutety āha
 paridhim evaitam pari dadhāty askandāya
 yad ata ūrdhvam abhyādadhyād yathā bahiḥparidhi skandati tādṛg eva tat
 trayo vā agnayo havyavāhano devānāṃ kavyavāhanaḥ pitṝṇām̐ saharakṣā asurāṇām |
 ta etarhy ā śam̐sante
 māṃ variṣyate mām // iti
 vṛṇīdhvam̐ havyavāhanam ity āha
 ya eva devānāṃ taṃ vṛṇīte |
 ārṣeyaṃ vṛṇīte
 bandhor eva naiti |
 atho saṃtatyai
 parastād arvāco vṛṇīte
 tasmāt parastād arvāñco manuṣyān pitaro 'nu pra pipate //
 agne mahām̐ asīty āha mahān hy eṣa yad agnis |
 brāhmaṇety āha brāhmaṇo hy {eṣa < eṣas}
 bhāratety āhaiṣa hi devebhyo havyam bharati
 deveddha ity āha devā hy etam aindhata
 manviddha ity āha manur hy etam uttaro devebhya ainddha |
 ṛṣiṣṭuta ity āharṣayo hy etam astuvan
 viprānumadita ity āha // viprā hy ete yac chuśruvām̐saḥ
 kaviśasta ity āha kavayo hy ete yac chuśruvām̐sas |
 brahmasam̐śita ity āha brahmasam̐śito hy {eṣa < eṣas}
 ghṛtāhavana ity āha ghṛtāhutir hy asya priyatamā
 praṇīr yajñānām ity āha praṇīr hy eṣa yajñānām |
 rathīr adhvarāṇām ity āhaiṣa hi devarathas |
 atūrto hotety āha na hy etaṃ kaś cana // tarati
 tūrṇir havyavāḍ ity āha
 sarvam̐ hy eṣa tarati |
 āspātraṃ juhūr devānām ity āha juhūr hy eṣa devānām |
 camaso devapāna ity āha camaso hy eṣa devapānas |
 arām̐ ivāgne nemir devām̐s tvam paridhūr asīty āha devān hy eṣa paribhūs |
 yad brūyāt |
 ā vaha devān devayate yajamānāyeti bhrātṛvyam asmai // janayet |
 ā vaha devān yajamānāyety āha yajamānam evaitena vardhayati |
 agnim agna ā vaha somam ā vahety āha devatā eva tad yathāpūrvam upa hvayate |
 ā cāgne devān vaha suyajā ca yaja jātaveda ity āha |
 agnim eva tat sam̐ śyati
 so 'sya sam̐śito devebhyo havyaṃ vahati |
 agnir hotā // ity āha |
 agnir vai devānām̐ hotā
 ya eva devānām̐ hotā taṃ vṛṇīte
 smo vayam ity āhātmānam eva sattvaṃ gamayati
 sādhu te yajamāna devatety āhāśiṣam evaitām ā śāste
 yad brūyāt |
 yo 'gnim̐ hotāram avṛthā ity agnino 'bhayato yajamānam pari gṛhṇīyāt
 pramāyukaḥ syāt |
 yajamānadevatyā vai juhūr bhrātṛvyadevatyo 'pabhṛt //
 yad dve iva brūyād bhrātṛvyam asmai janayet |
 ghṛtavatīm adhvaryo srucam āsyasvety āha yajamānam evaitena vardhayati
 devāyuvam ity āha devān hy eṣāvati
 viśvavārām ity āha viśvam̐ hy eṣāvati |
 īḍāmahai devām̐ īḍenyān namasyāma vā īḍenyāḥ pitaro namasyā devā yajñiyās |
 devatā eva tad yathābhāgaṃ yajati //
 {F trīm̐s}{W trīm̐s}{GLOS trīm̐s} tṛcān anu brūyād rājanyasya
 trayo vā anye rājanyāt puruṣā brāhmaṇo vaiśyaḥ śūdras tān evāsmā anukān karoti
 pañcadaśānu brūyād rājanyasya
 pañcadaśo vai rājanyaḥ
 sva evainam̐ stome prati ṣṭhāpayati
 tṛṣṭubhā pari dadhyāt |
 indriyaṃ vai {triṣṭug < triṣṭubh}
 indriyakāmaḥ khalu vai rājanyo yajate
 triṣṭubhaivāsmā indriyam pari gṛhṇāti
 yadi kāmayeta // brahmavarcasam astv iti gāyatriyā pari dadhyāt |
 brahmavarcasaṃ vai gāyatrī
 brahmavarcasam eva bhavati
 saptadaśānu brūyād vaiśyasya
 saptadaśo vai vaiśyaḥ
 sva evainam̐ stome prati ṣṭhāpayati
 jagatyā pari dadhyāt |
 jāgatā vai paśavaḥ
 paśukāmaḥ khalu vai vaiśyo yajate
 jagatyaivāsmai paśūn pari gṛhṇāti |
 ekavim̐śatim anu brūyāt pratiṣṭhākāmasya |
 ekavim̐śa stomānām pratiṣṭhā
 pratiṣṭhityai // caturvim̐śatim anu brūyād brahmavarcasakāmasya
 caturvim̐śatyakṣarā gāyatrī
 gāyatrī brahmavarcasam |
 gāyatriyaivāsmai brahmavarcasam ava runddhe
 trim̐śatam anu brūyād annakāmasya
 trim̐śadakṣarā {virāḍ < virāj}
 annaṃ {virāḍ < virāj}
 virājaivāsmā annādyam ava runddhe
 dvātrim̐śatam anubrūyāt pratiṣṭhākāmasya
 {dvātrim̐śadakṣarānuṣṭug < dvātrim̐śadakṣarānuṣṭubh}
 anuṣṭup chandasām pratiṣṭhā
 pratiṣṭhityai
 ṣaṭtrim̐śatam anu brūyāt paśukāmasya
 ṣaṭtrim̐śadakṣarā bṛhatī
 bārhatāḥ paśavas |
 bṛhatyaivāsmai paśūn // ava runddhe
 catuścatvārim̐śatam anu brūyād indriyakāmasya
 catuścatvārim̐śadakṣarā {triṣṭug < triṣṭubh}
 indriyaṃ {triṣṭup < triṣṭubh}
 triṣṭubhaivāsmā indriyam ava runddhe |
 aṣṭācatvārim̐śatam anu brūyāt paśukāmasya |
 aṣṭācatvarim̐śadakṣarā jagatī
 jāgatāḥ paśavas |
 jagatyaivāsmai paśūn ava runddhe
 sarvāṇi chandām̐sy anu brūyād bahuyājinaḥ
 sarvāṇi vā etasya chandām̐sy avarunddhāni yo bahuyājī |
 aparimitam anu brūyāt |
 aparimitasyāvaruddhyai //
 nivītam manuṣyāṇām
 prācīnāvītam pitṝṇām
 upavītaṃ devānām
 upa vyayate
 devalakṣmam eva tat kurute
 tiṣṭhann anv āha
 tiṣṭhan hy āśrutataraṃ vadati
 tiṣṭhann anv āha
 suvargasya lokasyābhijityai |
 āsīno yajati |
 asminn eva loke prati tiṣṭhati
 yat krauñcam anvāhāsuraṃ tat |
 yan mandram mānuṣaṃ tat |
 yad antarā tat sadevam
 antarānūcyam |
 sadevatvāya
 vidvām̐so vai // purā hotāro 'bhūvan
 tasmād vidhṛtā adhvāno 'bhūvan na panthānaḥ sam arukṣan |
 antarvedy anyaḥ pādo bhavati bahirvedy anyas |
 athānv āha |
 adhvanāṃ vidhṛtyai pathām asam̐rohāya |
 atho bhūtaṃ caiva bhaviṣyac cāva runddhe |
 atho parimitaṃ caivāparimitaṃ cāva runddhe |
 atho grāmyām̐ś caiva paśūn āraṇyām̐ś cāva runddhe |
 atho // devalokaṃ caiva manuṣyalokaṃ cābhi jayati
 devā vai sāmidhenīr anūcya yajñaṃ nānv apaśyan |
 sa prajāpatis tūṣṇīm āghāram āghārayat
 tato vai devā yajñam anv apaśyan
 yat tūṣṇīm āghāram āghārayati yajñasyānukhyātyai |
 atho sāmidhenīr evābhy anakti |
 alūkṣo bhavati ya evaṃ veda |
 atho tarpayaty evainās
 {F tṛpyati}{W tṛpyati}{GLOS tṛpyati} prajayā paśubhiḥ // ya evaṃ veda
 yad ekayāghārayed ekām prīṇīyāt |
 yad dvābhyāṃ dve prīṇīyāt |
 yat tisṛbhir ati tad recayet |
 manasā ghārayati manasā hy anāptam āpyate
 tiryañcam ā ghārayaty achambaṭkāram |
 vāk ca manaś cārtīyetām
 ahaṃ devebhyo havyaṃ vahāmīti vāg abravīd ahaṃ devebhya iti manas
 tau prajāpatim praśnam aitām |
 so 'bravīt // prajāpatis |
 dūtīr eva tvam manaso 'si yad dhi manasā dhyāyati tad vācā vadatīti
 tat khalu tubhyaṃ na vācā juhavann ity abravīt
 tasmān manasā prajāpataye juhvati
 mana iva hi prajāpatiḥ
 prajāpater āptyai
 paridhīnt sam mārṣṭi
 punāty evainān
 trir madhyamaṃ trayo vai prāṇāḥ // ime lokā imān eva lokān abhi jayati
 trir uttarārdhyaṃ trayo vai devayānāḥ panthānas tān evābhi jayati
 trir upa vājayati trayo vai devalokā devalokān evābhi jayati
 dvādaśa sam padyante dvādaśa māsāḥ saṃvatsaraḥ
 saṃvatsaram eva prīṇāti |
 atho saṃvatsaram evāsmā upa dadhāti
 suvargasya lokasya samaṣṭyai |
 āghāram ā ghārayati
 tira iva // vai suvargo lokaḥ
 suvargam evāsmai lokam pra rocayati |
 ṛjum ā ghārayaty ṛjur iva hi prāṇaḥ
 saṃtatam ā ghārayati prāṇānām annādyasya saṃtatyai |
 atho rakṣasām apahatyai
 yaṃ kāmayeta
 pramāyukaḥ syād iti jihmaṃ tasyā ghārayet
 prāṇam evāsmāj jihmaṃ nayati
 tājak pra mīyate
 śiro vā etad yajñasya yad āghāra ātmā dhruvā // āghāram āghārya dhruvām̐ sam anakti |
 ātmann eva yajñasya śiraḥ prati dadhāti |
 agnir devānāṃ dūta āsīd daivyo 'surāṇām |
 tau prajāpatim praśnam aitām |
 sa prajāpatir brāhmaṇam abravīt |
 etad vi brūhīti |
 ā śrāvayetīdaṃ devāḥ śṛṇuteti vāva tad abravīd agnir devo hoteti
 ya eva devānāṃ tam avṛṇīta
 tato {F devāḥ}{W devāḥ}{GLOS devāḥ} // abhavan parāsurās |
 yasyaivaṃ viduṣaḥ pravaram pravṛṇate bhavaty ātmanā parāsya bhrātṛvyo bhavati
 yad brāhmaṇaś cābrāhmaṇaś ca praśnam eyātām brāhmaṇāyādhi brūyāt |
 yad brāhmaṇāyādhyāhātmane 'dhy āha
 yad brāhmaṇam parāhātmanam parāha
 tasmād brāhmaṇo na parocyaḥ //
 āyuṣ ṭe |
 āyurdā agne |
 ā pyāyasva
 saṃ te |
 ava te heḍas |
 ud uttamam
 pra ṇo devī |
 ā no divas |
 agnāviṣṇū
 agnāviṣṇū
 imaṃ me varuṇa
 tat tvā yāmi |
 ud u tyam |
 citram
 apāṃ napād ā hy asthād upasthaṃ jihmānām ūrdhvo vidyutaṃ vasānaḥ / tasya jyeṣṭham mahimānaṃ vahantīr hiraṇyavarṇāḥ pari yanti yahvīḥ
 sam // anyā yanty upa yanty anyāḥ samānam ūrvaṃ nadyaḥ pṛṇanti / tam ū śucim̐ śucayo dīdivām̐sam apāṃ napātam pari tasthur āpaḥ //
 tam asmerā yuvatayo yuvānam marmṛjyamānāḥ pari yanty āpaḥ / sa śukreṇa śikvanā revad agnir dīdāyānidhmo ghṛtanirṇig apsu //
 indrāvaruṇayor aham̐ samrājor ava ā vṛṇe / tā no mṛdāta īdṛśe //
 indrāvarunā yuvam adhvarāya naḥ // viśe janāya mahi śarma yachatam / dīrghaprayajyum ati yo vanuṣyati vayaṃ jayema pṛtanāsu dūḍhyaḥ //
 ā no mitrāvaruṇā
 pra bāhavā
 tvaṃ no agne varuṇasya vidvān devasya hedo 'va yāsisīṣṭhāḥ / yajiṣṭho vahnitamaḥ śośucāno viśvā dveṣām̐si pra mumugdhy asmat
 sa tvaṃ no agne 'vamo bhavotī nediṣṭho asyā uṣaso vyuṣṭau / ava yakṣva no varuṇam // rarāṇo vīhi mṛḍīkam̐ suhavo na edhi
 praprāyam agnir bharatasya śṛṇve vi yat sūryo na rocate bṛhad bhāḥ / abhi yaḥ pūrum pṛtanāsu tasthau dīdāya daivyo atithiḥ śivo naḥ
 pra te yakṣi pra ta iyarmi manma bhuvo yathā vandyo no haveṣu / dhanvann iva prapā asi tvam agna iyakṣave pūrave pratna rājan //
 vi pājasā
 vi jyotiṣā
 sa tvam agne pratīkena praty oṣa yātudhānyaḥ / urukṣayeṣu dīdyat
(ḍd) tam̐ supratīkam̐ sudṛśam̐ svañcam avidvām̐so viduṣṭaram̐ sapema / sa yakṣad viśvā vayunāni vidvān pra havyam agnir amṛteṣu vocat //
 am̐homuce
 viveṣa yan mā
 vi na indra |
(ḥh) indra kṣatram
 indriyāṇi śatakrato
 anu te dāyi //
 samidho yajati vasantam evartūnām ava runddhe
 tanūnapātaṃ yajati grīṣmam evāva runddhe |
 iḍo yajati varṣā evāva runddhe
 barhir yajati śaradam evāva runddhe
 svāhākāraṃ yajati hemantam evāva runddhe tasmāt svāhākṛtā heman paśavo 'va sīdanti
 samidho yajaty uṣasa eva devatānām ava runddhe
 tanūnapātaṃ yajati yajñam evāva runddhe //
 iḍo yajati paśūn evāva runddhe
 barhir yajati prajām evāva runddhe
 samānayata upabhṛtas
 tejo vā ājyam prajā barhiḥ
 prajāsv eva tejo dadhāti
 svāhākāraṃ yajati
 vācam evāva runddhe
 daśa sam padyante
 daśākṣarā {virāḍ < virāj}
 virājaivānnādyam ava runddhe
 samidho yajaty asminn eva loke prati tiṣṭhati
 tanūnapātaṃ yajati //
 yajña evāntarikṣe prati tiṣṭhati |
 iḍo yajati paśuṣv eva prati tiṣṭhati
 barhir yajati ya eva devayānāḥ panthānas teṣv eva prati tiṣṭhati
 svāhākāraṃ yajati suvarga eva loke prati tiṣṭhati |
 etāvanto vai devalokās teṣv eva yathāpūrvam prati tiṣṭhati
 devāsurā eṣu lokeṣv aspardhanta
 te devāḥ prayājair ebhyo lokebhyo 'surān prāṇudanta
 tat prayājānām // prayājatvam |
 yasyaivaṃ viduṣaḥ prayājā ijyante praibhyo lokebhyo bhrātṛvyān nudate |
 abhikrāmaṃ juhoti |
 abhijityai
 yo vai prayājānām mithunaṃ veda pra prajayā paśubhir mithunair jāyate
 samidho bahvīr iva yajati
 tanūnapātam ekam iva
 mithunaṃ tat |
 iḍo bahvīr iva yajati barhir ekam iva
 mithunaṃ tat |
 etad vai prayājānām mithunam |
 ya evaṃ veda pra // prajayā paśubhir mithunair jāyate
 devānāṃ vā aniṣṭā devatā āsan |
 athāsurā yajñam ajighām̐san
 te devā gāyatrīṃ vy auhan
 pañcākṣarāṇi prācīnāni trīṇi pratīcīnāni
 tato varma yajñāyābhavad varma yajamānāya
 yat prayājānūyājā ijyante varmaiva tad yajñāya kriyate varma yajamānāya bhrātṛvyābhibhūtyai
 tasmād varūtham purastād varṣīyaḥ paścād dhrasīyas |
 devā vai purā rakṣobhyaḥ // iti svāhākāreṇa prayājeṣu yajñam̐ sam̐sthāpyam apaśyan
 tam̐ svāhākāreṇa prayājeṣu sam asthāpayan
 vi vā etad yajñaṃ chindanti yat svāhākāreṇa prayājeṣu sam̐sthāpayanti
 prayājān iṣṭvā havīm̐ṣy abhi ghārayati yajñasya saṃtatyai |
 atho havir evākar
 atho yathāpūrvam upaiti
 pitā vai prayājāḥ prajānūyājās |
 yat prayājān iṣṭvā havīm̐ṣy abhighārayati pitaiva tat putreṇa sādhāraṇam // kurute
 tasmād āhur yaś caivaṃ veda yaś ca na
 kathā putrasya kevalaṃ kathā sādhāraṇam pitur iti |
 askannam eva tad yat prayājeṣv iṣṭeṣu skandati
 gāyatry eva tena garbhaṃ dhatte
 sā prajām paśūn yajamānāya pra janayati //
 cakṣuṣī vā ete yajñasya yad ājyabhāgau
 yad ājyabhāgau yajati cakṣuṣī eva tad yajñasya prati dadhāti
 pūrvārdhe juhoti
 tasmāt pūrvārdhe cakṣuṣī
 prabāhug juhoti
 tasmāt prabāhuk cakṣuṣī
 devalokaṃ vā agninā yajamāno 'nu paśyati pitṛlokam̐ somena |
 uttarārdhe 'gnaye juhoti dakṣiṇārdhe somāya |
 evam iva hīmau lokāv anayor lokayor anukhyātyai
 rājānau vā etau devatānām //
 yad agnīṣomau |
 antarā devatā ijyete devatānāṃ vidhṛtyai
 tasmād rājñā manuṣyā vidhṛtās |
 brahmavādino vadanti
 kiṃ tad yajñe yajamānaḥ kurute yenānyatodataś ca paśūn dādhāro 'bhayatodataś ceti |
 ṛcam anūcyājyabhāgasya juṣāṇena yajati tenānyatodato dādhāra |
 ṛcam anūcya haviṣa ṛcā yajati tenobhayatodato dādhāra
 mūrdhanvatī puro'nuvākyā bhavati mūrdhānam evainam̐ samānānāṃ karoti //
 niyutvatyā yajati bhrātṛvyasyaiva paśūn ni yuvate
 keśinam̐ ha dārbhyaṃ keśī sātyakāmir uvāca
 saptapadāṃ te śakvarīm̐ śvo yajñe prayoktāse yasyai vīryeṇa pra jātān bhrātṛvyān nudate prati janiṣyamānān yasyai vīryeṇobhayor lokayor jyotir dhatte yasyai vīryeṇa pūrvārdhenānaḍvān bhunakti jaghanārdhena dhenur iti
 purastāllakṣmā puro'nuvākyā bhavati jātān eva bhrātṛvyān pra ṇudate |
 upariṣṭāllakṣmā // yājyā janiṣyamāṇān eva prati nudate
 purastāllakṣmā puro'nuvākyā bhavaty asminn eva loke jyotir dhatte |
 upariṣṭāllakṣmā yājyāmuṣminn eva loke jyotir dhatte
 jyotiṣmantāv asmā imau lokau bhavato ya evaṃ veda
 purastāllakṣmā puro'nuvākyā bhavati tasmāt pūrvardhenānaḍvān bhunakti |
 upariṣṭāllakṣmā yājyā tasmāj jaghanārdhena dhenus |
 ya evaṃ veda bhuṅkta enam etau
 vajra ājyaṃ vajra ājyabhāgau // vajro vaṣaṭkāras
 trivṛtam eva vajram̐ sambhṛtya bhrātṛvyāya pra haraty achambaṭkāram
 apagūrya vaṣaṭ karoti stṛtyai
 gāyatrī puro'nuvākyā bhavati triṣṭug yājyā
 brahmann eva kṣatram anvārambhayati
 tasmād brāhmaṇo mukhyas |
 mukhyo bhavati ya evaṃ veda
 praivainam puro'nuvākyayāha
 pra ṇayati yājyayā
 gamayati vaṣaṭkāreṇa |
 aivainam puro'nuvākyayā datte
 pra yachati yājyayā
 prati // vaṣaṭkāreṇa sthāpayati
 tripadā puro'nuvākyā bhavati
 traya ime lokās |
 eṣv eva lokeṣu prati tiṣṭhati
 catuṣpadā yājyā
 catuṣpada eva paśūn ava runddhe
 dvyakṣaro vaṣaṭkāro dvipād yajamānaḥ paśuṣv evopariṣṭāt prati tiṣṭhati
 gāyatrī puro'nuvākyā bhavati triṣṭug yājyā |
 eṣā vai saptapadā śakvarī
 yad vā etayā devā aśikṣan tad aśaknuvan
 ya evaṃ veda śaknoty eva yac chikṣati //
 prajāpatir devebhyo yajñān vyādiśat sa ātmann ājyam adhatta taṃ devā abruvann eṣa vāva yajño yad ājyam apy eva notrāstv iti so 'bravīd yajān va ājya bhāgāv upa stṛṇān abhi ghārayān iti tasmād yajanty ājyabhāgāv upa stṛṇanty abhi ghārayanti
 brahmavādino vadanti kasmāt satyād yātayāmāny anyāni havīm̐ṣy ayātayāmam ājyam iti prājāpatyam // iti brūyād ayātayāmā hi devānām prajāpatir iti
 chandām̐si devebhyo 'pākrāman na vo 'bhāgāni havyaṃ vakṣyāma iti tebhya etac caturavattam adhārayan puro'nuvākyāyai yājyāyai devatāyai vaṣaṭkārāya yac caturavattaṃ juhoti chandām̐sy eva tat prīṇāti tāny asya prītāni devebhyo havyaṃ vahanti |
 aṅgiraso vā ita uttamāḥ suvargaṃ lokam āyan tad ṛṣayo yajñavāstv abhyavāyan te // apaśyan puroḍāśaṃ kūrmam bhūtam̐ sarpantaṃ tam abruvann indrāya dhriyasva bṛhaspataye dhriyasva viśvebhyo devebhyo dhriyasveti sa nādhriyata tam abruvann agnaye dhriyasveti so 'gnaye 'dhriyata yad āgneyo 'ṣṭākapālo 'māvāsyāyāṃ ca paurṇamāsyāṃ cācyuto bhavati suvargasya lokasyābhijityai
 tam abruvan kathāhāsthā ity anupākto 'bhūvam ity abravīd yathākṣo 'nupāktaḥ // avārchaty evam avāram ity upariṣṭād abhyajyādhastād upānakti suvargasya lokasya samaṣṭyai
 sarvāṇi kapālāny abhi prathayati tāvataḥ puroḍāśān amuṣmiM loke 'bhi jayati
 yo vidagdhaḥ sa nairṛto yo 'śṛtaḥ sa raudro yaḥ śṛtaḥ sa sadevas tasmād avidahatā śṛtaṃkṛtyaḥ sadevatvāya
 bhasmanābhi vāsayati tasmān mām̐śenāsthi channaṃ vedenābhi vāsayati tasmāt // keśaiḥ śiraś channam
 pracyutaṃ vā etad asmāl lokād agataṃ devalokaṃ yac chṛtam̐ havir anabhighāritam abhighāryod vāsayati devatraivainad gamayati
 yady ekaṃ kapālaṃ naśyed eko māsaḥ saṃvatsarasyānavetaḥ syād atha yajamānaḥ pra mīyeta yad dve naśyetāṃ dvau māsau saṃvatsarasyānavetau syātām atha yajamānaḥ pra mīyeta saṃkhyāyod vāsayati yajamānasya // gopīthāya
 yadi naśyed āśvinaṃ dvikapālaṃ nir vaped dyāvāpṛthivyām ekakapālam aśvinau vai devānām bhiṣajau tābhyām evāsmai bheṣajaṃ karoti
 dyāvāpṛthivya ekakapālo bhavaty anayor vā etan naśyati yan naśyaty anayor evainad vindati pratiṣṭhityai //
 devasya tvā savituḥ prasava iti sphyam ā datte prasūtyai |
 aśvinor bāhubhyām ity āhāśvinau hi devānām adhvaryū āstām
 pūṣṇo hastābhyām ity āha yatyai /
 śatabhṛṣṭir asi vānaspatyo dviṣato vadha ity āha vajram eva tat sam̐ śyati
 bhrātṛvyāya prahariṣyant /
 stambayajur haraty etāvatī vai pṛthivī yāvatī vedis tasyā etāvata eva bhrātṛvyaṃ nir bhajati //
 tasmān nābhāgaṃ nir bhajanti /
 trir harati traya ime lokā ebhya evainaṃ lokebhyo nir bhajati
 tūṣṇīṃ caturtham̐ haraty aparimitād evainaṃ nirbhajati |
 ud dhanti yad evāsyā amedhyaṃ tad apa hanti |
 ud dhanti tasmād oṣadhayaḥ parā bhavanti
 mūlaṃ chinatti bhrātṛbyasyaiva mūlaṃ chinatti
 pitṛdevatyātikhāteyatīṃ khanati prajāpatinā // yajñamukhena sammitām
 ā pratiṣṭhāyai khanati yajamānam eva pratiṣṭhāṃ gamayati
 dakṣiṇato varṣīyasīṃ karoti devayajanasyaiva rūpam akaḥ
 purīṣavatīṃ karoti prajā vai paśavaḥ purīṣam prajayaivainam paśubhiḥ purīṣavantaṃ karoti |
 uttaram parigrāham pari gṛhṇāty etāvatī vai pṛthivī yāvatī vedis tasyā etāvata eva bhrātṛvyaṃ nirbhajyātmana uttaram parigrāham pari gṛhṇāti
 krūram iva vai // etat karoti yad vediṃ karoti
 dhā asi svadhā asīti yoyupyate śāntyai
 prokṣaṇīr ā sādayaty āpo vai rakṣoghnī rakṣasām apahatyai
 sphyasya vartmant sādayati yajñasya saṃtatyai
 yaṃ dviṣyāt taṃ dhyāyec chucaivainam arpayati //
 brahmavādino vadanti |
 adbhir havīm̐ṣi praukṣīḥ kenāpa iti
 brahmaṇeti brūyāt |
 adbhir hy eva havīm̐ṣi prokṣati brahmaṇāpas |
 idhmābarhiḥ prokṣati
 medhyam evainat karoti
 vedim prokṣati |
 ṛkṣā vā eṣālomakāmedhyā yad vedis |
 medhyām evaināṃ karoti
 dive tvāntarikṣāya tvā pṛthivyai tveti barhir āsādya pra // ukṣati |
 ebhya evainal lokebhyaḥ prokṣati
 krūram iva vā etat karoti yat khanati |
 apo ni nayati śāntyai
 purastāt prastaraṃ gṛhṇāti mukhyam evainaṃ karoti |
 iyantaṃ gṛhṇāti prajāpatinā yajñamukhena sammitam
 barhi stṛṇāti
 prajā vai barhiḥ pṛthivī vediḥ
 prajā eva pṛthivyām prati ṣṭhāpayati |
 anatidṛśnam̐ stṛṇāti
 prajayaivainam paśubhir anatidṛśnaṃ karoti //
 uttaram barhiṣaḥ prastaram̐ sādayati
 prajāvai barhir yajamānaḥ prastaras |
 yajamānam evāyajamānād uttaraṃ karoti
 tasmād yajamāno 'yajamānād uttaras |
 antar dadhāti
 vyāvṛttyai |
 anakti
 haviṣkṛtam evainam̐ suvargaṃ lokaṃ gamayati
 tredhānakti
 traya ime lokās |
 ebhya evainaṃ lokebhyo 'nakti
 na prati śṛṇāti
 yat pratiśṛṇīyād anūrdhvambhāvukaṃ yajamānasya syāt |
 uparīva pra harati //
 uparīva hi suvargo lokas |
 ni yachati
 vṛṣṭim evāsmai ni yachati
 nātyagram pra haret |
 yad atyagram prahared atyāsāriṇy adhvaryor nāśukā syāt |
 na purastāt praty asyet |
 yat purastāt pratyasyāt suvargāl lokād yajamānam prati nudet
 prāñcam pra harati
 yajamānam eva suvargaṃ lokaṃ gamayati
 na viṣvañcaṃ vi yuyāt |
 yad viṣvañcaṃ viyuyāt // stry asya jāyeta |
 ūrdhvam ud yauti |
 ūrdhvam iva hi pum̐saḥ pumān evāsya jāyate
 yat sphyena vopaveṣeṇa vā yoyupyeta stṛtir evāsya sā
 hastena yoyupyate yajamānasya gopīthāya
 brahmavādino vadanti
 kiṃ yajñasya yajamāna iti
 prastara iti
 tasya kva suvargo loka iti |
 āhavanīya iti brūyāt |
 yat prastaram āhavanīye praharati yajamānam eva // suvargaṃ lokaṃ gamayati
 vi vā etad yajamāno liśate yat prastaraṃ yoyupyante
 barhir anu praharati śāntyai |
 anārambhaṇa iva vā etarhy adhvaryuḥ
 sa īśvaro vepano bhavitos |
 dhruvāsītīmām abhi mṛśati |
 iyaṃ vai dhruvā |
 asyām eva prati tiṣṭhati
 na vepano bhavati |
 agān agnīd ity āha
 yad brūyāt |
 agann agnir ity agnāv agniṃ gamayen nir yajamānam̐ suvargāl lokād bhajet |
 agann ity eva brūyād yajamānam eva suvargaṃ lokaṃ gamayati //
 agnes trayo jyāyām̐so bhrātara āsan te devebhyo havyaṃ vahantaḥ prāmīyanta
 so 'gnir abibhed itthaṃ vāva sya ārtim āriṣyatīti
 sa nilāyata so 'paḥ prāviśat taṃ devatāḥ praiṣam aichan
 tam matsyaḥ prābravīt tam aśapad dhiyādhiyā tvā vadhyāsur yo mā prāvoca iti
 tasmān matsyaṃ dhiyādhiyā ghnanti śaptaḥ // hi
 tam anv avindan tam abruvann upa na ā vartasva havyaṃ no vaheti
 so 'bravīd varaṃ vṛṇai yad eva gṛhītasyāhutasya bahiḥparidhi skandāt tan me bhrātṝṇām bhāgadheyam asad iti tasmād yad gṛhītasyāhutasya bahiḥparidhi skandati teṣāṃ tad bhāgadheyaṃ tān eva tena prīṇāti
 paridhīn pari dadhāti rakṣasām apahatyai
 sam̐ sparśayati // rakṣasām ananvavacārāya
 na purastāt pari dadhāty ādityo hy evodyan purastād rakṣām̐sy apahanti |
 ūrdhve samidhāv ā dadhāty upariṣṭād eva rakṣām̐sy apa hanti
 yajuṣānyāṃ tūṣṇīm anyām mithunatvāya
 dve ā dadhāti dvipād yajamānaḥ pratiṣṭhityai
 brahmavādino vadanti
 sa tvai yajeta yo yajñasyārtyā vasīyant syād iti
 bhūpataye svāhā bhuvanapataye svāhā bhūtānām // pataye svāheti skannam anu mantrayeta
 yajñasyaiva tad ārtyā yajamāno vasīyān bhavati bhūyasīr hi devatāḥ prīṇāti
 jāmi vā etad yajñasya kriyate yad anvañcau puroḍāśau |
 upām̐śuyājam antarā yajaty ajāmitvāyātho mithunatvāya |
 agnir amuṣmiM loka āsīd yamo 'smin
 te devā abruvann etemau vi pary ūhāmeti |
 annādyena devā agnim // upāmantrayanta rājyena pitaro yamaṃ tasmād agnir devānām annādo yamaḥ pitṝṇām̐ rājā
 ya evaṃ veda pra rājyam annādyam āpnoti
 tasmā etad bhāgadheyam prāyachan yad agnaye sviṣṭakṛte 'vadyanti
 yad agnaye sviṣṭakṛte 'vadyati bhāgadheyenaiva tad rudram̐ sam ardhayati
 sakṛtsakṛd ava dyati sakṛd iva hi rudras |
 uttarārdhād ava dyaty eṣā vai rudrasya // dik svāyām eva diśi rudraṃ niravadayate
 dvir abhi ghārayati caturavattasyāptyai
 paśavo vai pūrvā āhutayas |
 eṣa rudro yad agnis |
 yat pūrvā āhutīr abhi juhuyād rudrāya paśūn api dadhyāt |
 apaśur yajamānaḥ syāt |
 atihāya pūrvā āhutīr juhoti paśūnāṃ gopīthāya //
 manuḥ pṛthivyā yajñiyam aichat
 sa ghṛtaṃ niṣiktam avindat
 so 'bravīt
 ko 'syeśvaro yajñe 'pi kartor iti
 tāv abrūtām mitrāvaruṇau
 gor evāvam īśvarau kartoḥ sva iti
 tau tato gām̐ sam airayatām |
 sā yatrayatra nyakrāmat tato ghṛtam apīḍyata
 tasmād ghṛtapady ucyate
 tad asyai janma |
 upahūtam̐ rathaṃtaram̐ saha pṛthivyety āha //
 iyaṃ vai rathaṃtaram
 imām eva sahānnādyenopa hvayate |
 upahūtaṃ vāmadevyam̐ sahāntarikṣeṇety āha
 paśavo vai vāmadevyam
 paśūn eva sahāntarikṣeṇopa hvayate |
 upahūtam bṛhat saha divety āha |
 airaṃ vai bṛhat |
 irām eva saha divopa hvayate |
 upahūtā dhenuḥ // saharṣabhety āha
 mithunam evopa hvayate |
 upahūto bhakṣaḥ sakhety āha
 somapītham evopa hvayate |
 upahūtām̐ ho ity āha |
 ātmānam evopa hvayate |
 ātmā hy upahūtānāṃ vasiṣṭhas |
 iḍām upa hvayate
 paśavo vā iḍā
 paśūn evopa hvayate
 catur upa hvayate
 catuṣpādo hi paśavas |
 mānavīty āha manur hy etām // agre 'paśyat |
 ghṛtapadīty āha yad evāsyai padād ghṛtam apīḍyata tasmād evam āha
 maitrāvaruṇīty āha mitrāvaruṇau hy enām̐ samairayatām
 brahma devakṛtam upahūtam ity āha
 bramaivopa hvayate
 daivyā adhvaryava upahūtā upahūtā manuṣyā ity āha
 devamanuṣyān evopa hvayate
 ya imaṃ yajñam avān ye yajñapatiṃ vardhān ity āha //
 yajñāya caiva yajamānāya cāśiṣam ā śāste |
 upahūte dyāvāpṛthivī ity āha
 dyāvāpṛthivī evopa hvayate
 pūrvaje ṛtāvarī ity āha pūrvaje hy ete ṛtāvarī
 devā devaputre ity āha devī hy ete devaputre
 upahūto 'yaṃ yajamāna ity āha
 yajamānam evopa hvayate |
 uttarasyāṃ devayajyāyām upahūto bhūyasi haviṣkaraṇa upahūto divye dhāmann upahūtaḥ // ity āha
 prajā vā uttarā devayajyā paśavo bhūyo haviṣkaraṇam̐ suvargo loko divyaṃ dhāma |
 idam asīdam asīty eva yajñasya priyaṃ dhāmopa hvayate
 viśvam asya priyam upahūtam ity āha |
 achambaṭkāram evopa hvayate //
 paśavo vā iḍā svayam ā datte kāmam evātmanā paśūnām ā datte na hy anyaḥ kāmam paśūnām prayachati
 vācas pataye tvā hutam prāśnāmīty āha vācam eva bhāgadheyena prīṇāti sadasas pataye tvā hutam prāśnāmīty āha svagākṛtyai
 caturavattam bhavati havir vai caturavattam paśavaś caturavattam |
 yad dhotā prāśnīyād dhotā // ārtim ārched yad agnau juhuyād rudrāya paśūn api dadhyād apaśur yajamānaḥ syāt |
 vācas pataye tvā hutam prāśnāmīty āha paro'kṣam evainaj juhoti sadasas pataye tvā hutam prāśnāmīty āha svagākṛtyai
 prāśnanti tīrtha eva prāśnanti dakṣiṇāṃ dadāti tīrtha eva dakṣiṇāṃ dadāti
 vi vā etad yajñam // chindanti yan madhyataḥ prāśnanty adbhir mārjayanta āpo vai sarvā devatā devatābhir eva yajñam̐ saṃ tanvanti
 devā vai yajñād rudram antar āyant sa yajñam avidhyat taṃ devā abhi sam agachanta
 kalpatāṃ na idam iti te 'bruvant sviṣṭaṃ vai na idam bhaviṣyati yad imam̐ rādhayiṣyāma iti tat sviṣṭakṛtaḥ sviṣṭakṛttvam |
 tasyāviddhaṃ niḥ // akṛntan yavena sammitaṃ tasmād yavamātram ava dyed yaj jyāyo 'vadyed ropayet tad yajñasya yad upa ca stṛṇīyād abhi ca ghārayed ubhayataḥsam̐śvāyi kuryāt |
 avadāyābhi ghārayati dviḥ sam padyate dvipād yajamānaḥ pratiṣṭhityai
 yat tiraścīnam atihared anabhividdhaṃ yajñasyābhi vidhyet |
 agreṇa pari harati tīrthenaiva pari harati tat pūṣṇe pary aharan
 tat // pūṣā prāśya dato 'ruṇat tasmāt pūṣā prapiṣṭabhāgo 'dantako hi
 taṃ devā abruvan
 vi vā ayam ardhy aprāśitriyo vā ayam abhūd iti
 tad bṛhaspataye pary aharant
 so 'bibhed bṛhaspatir itthaṃ vāva sya ārtim āriṣyatīti
 sa etam mantram apaśyat sūryasya tvā cakṣuṣā prati paśyāmīty abravīn na hi sūryasya cakṣuḥ // kiṃ cana hinasti
 so 'bibhet pratigṛhṇantam mā him̐siṣyatīti
 devasya tvā savituḥ prasave 'śvinor bāhubhyām pūṣṇo hastābhyām prati gṛhṇāmīty abravīt savitṛprasūta evainad brahmaṇā devatābhiḥ praty agṛhṇāt
 so 'bibhet prāśnantam mā him̐siṣyatīti |
 agnes tvāsyena prāśnāmīty abravīn na hy agner āsyaṃ kiṃ cana hinasti
 so 'bibhet // prāśitam mā him̐siṣyatīti
 brāhmaṇasyodareṇety abravīn na hi brāhmaṇasyodaraṃ kiṃ cana hinasti bṛhaspater brahmaṇeti sa hi brahmiṣṭhas |
 apa vā etasmāt prāṇāḥ krāmanti yaḥ prāśitram prāśnāti |
 adbhir mārjayitvā prāṇānt sam mṛśate |
 amṛtaṃ vai prāṇā amṛtam āpaḥ prāṇān eva yathāsthānam upa hvayate //
 agnīdha ā dadhāty agnimukhān evartūn prīṇāti
 samidham ā dadhāty uttarāsām āhutīnām pratiṣṭhityā atho samidvaty eva juhoti
 paridhīnt sam mārṣṭi punāty evainānt sakṛtsakṛt sam mārṣṭi parāṅ iva hy etarhi yajñas |
 catuḥ sam padyate catuṣpādaḥ paśavaḥ paśūn evāva runddhe
 brahman pra sthāsyāma ity āhātra vā etarhi yajñaḥ śritaḥ // yatra brahmā yatraiva yajñaḥ śritas tata evainam ā rabhate
 yad dhastena pramīved vepanaḥ syād yac chīrṣṇā śīrṣaktivānt syād yat tūṣṇīm āsītāsampratto yajñaḥ syāt
 pra tiṣṭhety eva brūyād
 vāci vai yajñaḥ śrito yatraiva yajñaḥ śritas tata evainam̐ sam pra yachati
 deva savitar etat te pra // āhety āha prasūtyai
 bṛhaspatir brahmety āha sa hi brahmiṣṭhaḥ
 sa yajñam pāhi sa yajñapatim pāhi sa mām pāhīty āha
 yajñāya yajamānāyātmane tebhya evāśiṣam ā śāste 'nārtyā
 āśrāvyāha
 devān yajeti
 brahmavādino vadantīṣṭā devatā atha katama ete devā iti chandām̐sīti brūyād gāyatrīṃ triṣṭubham // jagatīm ity
 atho khalv āhur
 brāhmaṇā vai chandām̐sīti
 tān eva tad yajati
 devānāṃ vā iṣṭā devatā āsann athāgnir nod ajvalat taṃ devā āhutībhir anūyājeṣv anv avindan
 yad anūyājān yajati |
 agnim eva tat sam inddhe |
 etadur vai nāmāsura āsīt
 sa etarhi yajñasyāśiṣam avṛṅkta
 yad brūyād etat // u dyāvāpṛthivī bhadram abhūd ity etadum evāsuraṃ yajñasyāśiṣaṃ gamayed
 idaṃ dyāvāpṛthivī bhadram abhūd ity eva brūyād yajamānam eva yajñasyāśiṣam gamayaty
 ārdhma sūktavākam uta namovākam ity āhedam arātsmeti vāvaitad āha |
 upaśrito divaḥ pṛthivyor ity āha dyāvāpṛthivyor hi yajña upaśritas |
 omanvatī te 'smin yajñe yajamāna dyāvāpṛthivī // stām ity āhāśiṣam evaitām ā śāste
 yad brūyāt sūpāvasānā ca svadhyavasānā ceti pramāyuko yajamānaḥ syād yadā hi pramīyate |
 athemām upāvasyati
 sūpacaraṇā ca svadhicaraṇā cety eva brūyād varīyasīm evāsmai gavyūtim ā śāste na pramāyuko bhavati
 tayo āvidy agnir idam̐ havir ajuṣatety āha yā ayākṣma // devatās tā arīradhāmeti vāvaitad āha
 yan na nirdiśet prativeśaṃ yajñasyāśīr gached
 ā śāste 'yaṃ yajamāno 'sāv ity āha nirdiśyaivainam̐ suvargaṃ lokaṃ gamayati |
 āyur ā śāste suprajāstvam ā śāsta ity āhāśiṣam evaitām ā śāste
 sajātavanasyām ā śāsta ity āha prāṇā vai sajātāḥ prāṇān eva // nāntar eti
 tad agnir devo devebhyo vanate vayam agner mānuṣā ity āhāgnir devebhyo vanute vayam manuṣyebhya iti vāvaitad āha |
 iha gatir vāmasyedaṃ ca namo devebhya ity āha yāś caiva devatā yajati yāś ca na tābhya evobhyayībhyo namas karoty ātmano 'nārtyai //
 devā vai yajñasya svagākartāraṃ nāvindan
 te śamyum bārhaspatyam abruvan |
 imaṃ no yajñam̐ svagā kurv iti
 so 'bravīt |
 varaṃ vṛṇai yad evābrāhmaṇokto 'śraddadhāno yajātai sā me yajñasyāśīr asad iti
 tasmād yad abrāhmaṇokto 'śraddadhāno yajate śamyum eva tasya bārhaspatyaṃ yajñasyāśīr gachati |
 etan mamety abravīt kim me prajāyāḥ // iti
 yo 'pagurātai śatena yātayāt |
 yo nihanat sahasreṇa yātayāt |
 yo lohitaṃ karavad yāvataḥ praskadya pām̐sūnt saṃgṛhṇāt tāvataḥ saṃvatsarān pitṛlokaṃ na pra jānād iti
 tasmād brāhmaṇāya nāpa gureta na ni hanyān na lohitaṃ kuryāt |
 etāvatā hainasā bhavati
 tac chamyor ā vṛṇīmaha ity āha
 yajñam eva tat svagā karoti
 tat // śamyor ā vṛṇīmaha ity āha
 śamyum eva bārhaspatyam bhāgadheyena sam ardhayati
 gātuṃ yajñāya gātuṃ yajñapataya ity āha |
 āśiṣam evaitām ā śāste
 somaṃ yajati reta eva tad dadhāti
 tvaṣṭāraṃ yajati reta eva hitaṃ tvaṣṭā rūpāṇi vi karoti
 devānām patnīr yajati mithunatvāya |
 agniṃ gṛhapatiṃ yajati pratiṣṭhityai
 jāmi vā etad yajñasya kriyate //
 yad ājyena prayājā ijyanta ājyena patnīsaṃyājās |
 ṛcam anūcya patnīsaṃyājānām ṛcā yajati |
 ajāmitvāyātho mithunatvāya
 paṅktiprāyaṇo vai yajñaḥ paṅktyudayanaḥ
 pañca prayājā ijyante
 catvāraḥ patnīsaṃyājāḥ samiṣṭayajuḥ pañcamam
 paṅktim evānu prayanti paṅktim {F anūd}{W anūd}{GLOS anūd} yanti //
 yukṣvā {F hi}{W hi}{GLOS hi} devahūtamām̐ aśvām̐ agne rathīr iva / ni hotā pūrvyaḥ sadaḥ //
 uta no deva devām̐ achā voco viduṣṭaraḥ / śrad viśvā vāryā kṛdhi //
 tvam̐ ha yad yaviṣṭhya sahasaḥ sūnav āhuta / ṛtāvā yajñiyo bhuvaḥ //
 ayam agniḥ sahasriṇo vājasya śatinas patiḥ / mūrdhā kavī rayīṇām //
 taṃ nemim ṛbhavo yathā namasva sahūtibhiḥ / nedīyo yajñam // aṅgiraḥ //
 tasmai nūnam abhidyave vācā virūpa nityayā / vṛṣṇe codasva suṣṭutim //
 kam u ṣvid asya senayāgner apākacakṣasaḥ / paṇiṃ goṣu starāmahe //
 mā no devānāṃ viśaḥ prasnātīr ivosrāḥ / kṛśaṃ na hāsur aghniyāḥ //
 mā naḥ samasya dūḍhyaḥ paridveṣaso am̐hatiḥ ūrmir na nāvam ā vadhīt //
 namas te agna ojase gṛṇanti deva kṛṣṭayaḥ / amaiḥ // amitram ardaya //
 kuvit su no gaviṣṭaye 'gne saṃveṣiṣo rayim / urukṛd uru ṇas kṛdhi //
 mā no asmin mahādhane parā varg bhārabhṛd yathā / saṃvargam̐ sam̐ rayim̐ jaya //
 anyam asmad bhiyā iyam agne siṣaktu duchunā / vardhā no amavac chavaḥ //
 yasyājuṣan namasvinaḥ śamīm adurmakhasya vā / taṃ ghed agnir vṛdhāvati //
 parasyā adhi // saṃvato 'varām̐ abhy ā tara / yatrāham asmi tām̐ ava //
 vidmā hi te purā vayam agne pitur yathāvasaḥ / adhā te sumnam īmahe /
 ya ugra iva śaryahā tigmaśṛṅgo na vam̐sagaḥ / agne puro rurojitha //
 sakhāyaḥ saṃ vaḥ samyañcam iṣam̐ stomaṃ cāgnaye / varṣiṣṭhāya kṣitīnām ūrjo naptre sahasvate //
 sam̐sam id yuvase vṛṣann agne viśvāny arya ā / iḍas pade sam idhyase sa no vasūny ā bhara //
 prajāpate
 sa veda
 somāpūṣaṇā |
 imau devau //
 uśantas tvā havāmaha uśantaḥ sam idhīmahi / uśann uśata ā vaha pit ṝn haviṣe attave //
 tvam̐ soma pracikito manīṣā tvam̐ rajiṣṭham anu neṣi panthām / tava praṇītī pitaro na indo deveṣu ratnam abhajanta dhīrāḥ //
 tvayā hi naḥ pitaraḥ soma pūrve karmāṇi cakruḥ pavamāna dhīrāḥ / vanvann avātaḥ paridhīm̐r aporṇu vīrebhir aśvair maghavā bhava // naḥ //
 tvam̐ soma pitṛbhiḥ saṃvidāno 'nu dyāvāpṛthivī ā tatantha / tasmai ta indo haviṣā vidhema vayam̐ syāma patayo rayīṇām //
 agniṣvāttāḥ pitara eha gachata sadaḥsadaḥ sadata supraṇītayaḥ / attā havīm̐ṣi prayatāni barhiṣy athā rayim̐ sarvavīraṃ dadhātana //
 barhiṣadaḥ pitara ūty arvāg imā vo havyā cakṛmā juṣadhvam / ta ā gatāvasā śaṃtamenāthāsmabhyam // śaṃ yor arapo dadhāta //
 āham pit ṝnt suvidatrām̐ avitsi napātaṃ ca vikramaṇaṃ ca viṣṇoḥ / barhiṣado ye svadhayā sutasya bhajanta pitvas ta ihāgamiṣṭhāḥ //
 upahūtāḥ pitaraḥ somyāso barhiṣyeṣu nidhiṣu priyeṣu / ta ā gamantu ta iha śruvantv adhi bruvantu te avantv asmān //
 ud īratām avara ut parāsa un madhyamāḥ pitaraḥ somyāsaḥ / asum // ya īyur avṛkā ṛtajñās te no 'vantu pitaro haveṣu //
 idam pitṛbhyo namo astv adya ye pūrvāso ya uparās īyuḥ / ye pārthive rajasy ā niṣattā ye vā nūnam̐ suvṛjanāsu vikṣu //
 adhā yathā naḥ pitaraḥ parāsaḥ pratnāso agna ṛtam āśuṣāṇāḥ / śucīd ayan dīdhitim ukthaśāsaḥ kṣāmā bhindanto aruṇīr apa vran //
 yad agne // kavyavāhana pit ṝn yakṣy ṛtāvṛdhaḥ / pra ca havyāni vakṣyasi devebhyaś ca pitṛbhya ā //
 tvam agna īḍito jātavedo 'vāḍ ḍhavyāni surabhīṇi kṛtvā / prādāḥ pitṛbhyaḥ svadhayā te akṣann addhi tvaṃ deva prayatā havīm̐ṣi //
 mātalī kavyair yamo aṅgirobhir bṛhaspatir ṛkvabhir vāvṛdhānaḥ / yām̐ś ca devā vāvṛdhur ye ca devānt svāhānye svadhayānye madanti //
 imaṃ yama prastaram ā hi sīdāṅgirobhiḥ pitṛbhiḥ saṃvidānaḥ / ā tvā mantrāḥ kaviśastā vahantv enā rājan haviṣā mādayasva //
 aṅgirobhir ā gahi yajñiyebhir yama vairūpair iha mādayasva / vivasvantam̐ huve yaḥ pitā te 'smin yajñe barhiṣy ā niṣadya //
 aṅgiraso naḥ pitaro navagvā atharvāṇo bhṛgavaḥ somyāsaḥ / teṣāṃ vayam̐ sumatau yajñiyānām api bhadre saumanase syāma //
 prajāpatir akāmayata prajāḥ sṛjeyeti
 sa tapo 'tapyata sa sarpān asṛjata
 so 'kāmayata prajāḥ sṛjeyeti
 sa dvitīyam atapyata sa vayām̐sy asṛjata
 so 'kāmayata prajāḥ sṛjeyeti
 sa tṛtīyam atapyata sa etaṃ dīkṣitavādam apaśyat tam avadat tato vai sa prajā asṛjata
 yat tapas taptvā dīkṣitavādaṃ vadati prajā eva tad yajamānaḥ // sṛjate
 yad vai dīkṣito 'medhyam paśyaty apāsmād dīkṣā krāmati nīlam asya haro vy eti |
 abaddham mano daridraṃ cakṣuḥ sūryo jyotiṣām̐ śreṣṭho dīkṣe mā mā hāsīs |
 ity āha
 nāsmād dīkṣāpa krāmati nāsya nīlaṃ na haro vy eti
 yad vai dīkṣitam abhivarṣati divyā āpo 'śāntā ojo balaṃ dīkṣām // tapo 'sya nir ghnanti |
 undatīr balaṃ dhattaujo dhatta balaṃ dhatta mā me dīkṣām mā tapo nir vadhiṣṭa |
 ity āha |
 etad eva sarvam ātman dhatte
 nāsyaujo balaṃ na dīkṣāṃ na tapo nir ghnanti |
 agnir vai dīkṣitasya devatā
 so 'smād etarhi tira iva yarhi yāti tam īśvaram̐ rakṣām̐si hantoḥ // bhadrād abhi śreyaḥ prehi bṛhaspatiḥ puraetā te astv ity āha brahma vai devānām bṛhaspatis tam evānvārabhate sa enam̐ sam pārayati |
 edam aganma devayajanam pṛthivyā ity āha
 devayajanam̐ hy eṣa pṛthivyā āgachati yo yajate
 viśve devā yad ajuṣanta pūrva ity āha viśve hy etad devā joṣayante yad brāhmaṇā ṛkṣāmābhyāṃ yajuṣā saṃtaranta ity āha |
 ṛksāmābhyām̐ hy eṣa yajuṣā saṃtarati yo yajate
 rāyas poṣeṇa sam iṣā mademety āhāśiṣam evaitām ā śāste //
 eṣa te gāyatro bhāga iti me somāya brūtāt |
 eṣa te traiṣṭubho jāgato bhāga iti me somāya brūtāt |
 chandomānām̐ sāmrājyaṃ gacheti me somāya brūtāt |
 yo vai somam̐ rājānam̐ sāmrājyaṃ lokaṃ gamayitvā krīṇāti gachati svānām̐ sāmrājyaṃ chandām̐si khalu vai somasya rājñaḥ sāmrājyo lokaḥ
 purastāt somasya krayād evam abhi mantrayeta
 sāmrājyam eva // enaṃ lokaṃ gamayitvā krīṇāti gachati svānām̐ sāmrājyam
 yo vai tānūnaptrasya pratiṣṭhāṃ veda praty eva tiṣṭhati
 brahmavādino vadanti
 na prāśnanti na juhvaty atha kva tānūnaptram prati tiṣṭhatīti prajāpatau manasīti brūyāt
 trir ava jighret
 prajāpatau tvā manasi juhomi |
 ity eṣā vai tānūnaptrasya pratiṣṭhā ya evaṃ veda praty eva tiṣṭhati
 yaḥ // vā adhvaryoḥ pratiṣṭhāṃ veda praty eva tiṣṭhati
 yato manyetānabhikramya hoṣyāmīti tat tiṣṭhann ā śrāvayet
 eṣā vā adhvaryoḥ pratiṣṭhā ya evaṃ veda praty eva tiṣṭhati
 yad abhikramya juhuyāt pratiṣṭhāyā iyāt tasmāt samānatra tiṣṭhatā hotavyam pratiṣṭhityai
 yo vā adhvaryoḥ svaṃ veda svavān eva bhavati
 srug vā asya svaṃ vāyavyam asya // svaṃ camaso 'sya svaṃ yad vāyavyaṃ vā camasaṃ vānanvārabhyāśrāvayet svād iyāt tasmād anvārabhyāśrāvyam̐ svād eva naiti
 yo vai somam apratiṣṭhāpya stotram upākaroty apratiṣṭhitaḥ somo bhavaty apratiṣṭhitaḥ stomo 'pratiṣṭhitāny ukthāny apratiṣṭhito yajamāno 'pratiṣṭhito 'dhvaryus |
 vāyavyaṃ vai somasya pratiṣṭhā camaso 'sya pratiṣṭhā somaḥ stomasya stoma ukthānāṃ grahaṃ vā gṛhītvā camasaṃ vonnīya stotram upākuryāt
 praty eva somam̐ sthāpayati prati stomam praty ukthāni prati yajamānas tiṣṭhati praty adhvaryuḥ //
 yajñaṃ vā etat sam bharanti yat somakrayaṇyai padam |
 yajñamukham̐ havirdhāne
 yarhi havirdhāne prācī pravartayeyus tarhi tenākṣam upāñjyāt |
 yajñamukha eva yajñam anu saṃ tanoti
 prāñcam agnim pra haranty ut patnīm ā nayanty anv anām̐si pra vartayanti |
 atha vā asyaiṣa dhiṣṇiyo hīyate so 'nu dhyāyati sa īśvaro rudro bhūtvā // prajām paśūn yajamānasya śamayitos |
 yarhi paśum āprītam udañcaṃ nayanti tarhi tasya paśuśrapaṇam̐ haret tenaivainam bhāginaṃ karoti
 yajamāno vā āhavanīyas |
 yajamānaṃ vā etad vi karṣante yad āhavanīyāt paśuśrapaṇam̐ haranti
 sa vaiva syān nirmanthyaṃ vā kuryād yajamānasya sātmatvāya
 yadi paśor avadānaṃ naśyed ājyasya pratyākhyāyam ava dyet
 saiva tataḥ prāyaścittis |
 ye paśuṃ vimathnīran yas tān kāmayeta |
 ārtim ārcheyur iti kuvid aṅgeti namovṛktivatyarcāgnīdhre juhuyāt |
 namovṛktim evaiṣāṃ vṛṅkte tājag ārtim ārchanti //
 prajāpater jāyamānāḥ prajā jātāś ca yā imāḥ / tasmai prati pra vedaya cikitvām̐ anu manyatām //
 imam paśum paśupate te adya badhnāmy agne sukṛtasya madhye / anu manyasva suyajā yajāma juṣṭaṃ devānām idam astu havyam //
 prajānantaḥ prati gṛhṇanti pūrve prāṇam aṅgebhyaḥ pary ācarantam / suvargaṃ yāhi pathibhir devayānair oṣadhīṣu prati tiṣṭhā śarīraiḥ //
 yeṣām īśe // paśupatiḥ paśūnāṃ catuṣpadām uta ca dvipadām / niṣkrīto 'yaṃ yajñiyam bhāgam etu rāyas poṣā yajamānasya santu //
 ye badhyamānam anu badhyamānā abhyaikṣanta manasā cakṣuṣā ca / agnis tām̐ agre pra mumoktu devaḥ prajāpatiḥ prajayā saṃvidānaḥ //
 ya āraṇyāḥ paśavo viśvarūpā virūpāḥ santo bahudhaikarūpāḥ / vāyus tām̐ agre pra mumoktu devaḥ prajāpatiḥ prajayā saṃvidānaḥ //
 pramuñcamānāḥ // bhuvanasya reto gātuṃ dhatta yajamānāya devāḥ / upākṛtam̐ śaśamānaṃ yad asthāj jīvaṃ devānām apy etu pāthāḥ //
 nānā prāṇo yajamānasya paśunā yajño devebhiḥ saha devayānaḥ / jīvaṃ devānām apy etu pāthaḥ satyāḥ santu yajamānasya kāmāḥ //
 yat paśur māyum akṛtoro vā padbhir āhate / agnir mā tasmād enaso viśvān muñcatv am̐hasaḥ //
 śamitāra upetana yajñam // devebhir invitam / pāśāt paśum pra muñcata bandhād yajñapatim pari //
 aditiḥ pāśam pra mumoktv etaṃ namaḥ paśubhyaḥ paśupataye karomi / arātīyantam adharaṃ kṛṇomi yaṃ dviṣmas tasmin prati muñcāmi pāśam //
 tvām u te dadhire havyavāham̐ śṛtaṃkartāram uta yajñiyaṃ ca / agne sadakṣaḥ satanur hi bhūtvātha havyā jātavedo juṣasva //
 jātavedo vapayā gacha devān tvam̐ hi hotā prathamo babhūtha / ghṛtena tvaṃ tanuvo vardhayasva svāhākṛtam̐ havir adantu devāḥ //
 svāhā devebhyo devebhyaḥ svāhā //
 pājāpatyā vai paśavas teṣām̐ rudro 'dhipatis |
 yad etābhyām upākaroti tābhyām evainam pratiprocyā labhata ātmano 'nāvraskāya
 dvābhyām upākaroti
 dvipād yajamānaḥ
 pratiṣṭhityai |
 upākṛtya pañca juhoti
 pāṅktāḥ paśavaḥ
 paśūn evāva runddhe
 mṛtyave vā eṣa nīyate yat paśus
 taṃ yad anvārabheta pramāyuko yajamānaḥ syāt |
 nānā prāṇo yajamānasya paśunety āha vyāvṛttyai //
 yat paśur māyum akṛteti juhoti śāntyai
 śamitāra upetanety āha
 yathāyajur evaitat |
 vapāyāṃ vā āhriyamāṇāyām agner medho 'pa krāmati
 tvām u te dadhire havyavāham iti vapām abhi juhoti |
 agner eva medham ava runddhe |
 atho śṛtatvāya
 purastātsvāhākṛtayo vā anye devā {F upariṣṭātsvāhākṛtayo}{W upariṣṭātsvākākṛtayo}{GLOS upariṣṭātsvāhākṛtayo} 'nye
 svāhā devebhyo devebhyaḥ svāhety abhito vapāṃ juhoti
 tān evobhayān prīṇāti //
 yo vā ayathādevataṃ yajñam upacaraty ā devatābhyo vṛścyate pāpīyān bhavati yo yathādevataṃ na devatābhya ā vṛścyate vasīyān bhavati |
 āgneyyarcāgnīdhram abhi mṛśed vaiṣṇavyā havirdhānam āgneyyā sruco vāyavyayā vāyavyāny aindriyā sado yathādevatam eva yajñam upa carati na devatābhya ā vṛścyate vasīyān bhavati
 yunajmi te pṛthivīṃ jyotiṣā saha yunajmi vāyum antarikṣeṇa // te saha yunajmi vācam̐ saha sūryeṇa te yunajmi tisro vipṛcaḥ sūryasya te
 agnir devatā gāyatrī chanda upām̐śoḥ pātram asi somo devatā triṣṭup chando 'ntaryāmasya pātram asīndro devatā jagatī chanda indravāyuvoḥ pātram asi bṛhaspatir devatānuṣṭup chando mitrāvaruṇayoḥ pātram asy aśvinau devatā paṅktiś chando 'śvinoḥ pātram asi sūryo devatā bṛhatī // chandaḥ śukrasya pātram asi candramā devatā satobṛhatī chando manthinaḥ pātram asi viśve devā devatoṣṇihā chanda āgrayaṇasya pātram asīndro devatā kakuc chanda ukthānām pātram asi pṛthivī devatā virāṭ chando dhruvasya pātram asi //
 iṣṭargo vā adhvaryur yajamānasyeṣṭargaḥ khalu vai pūrvo 'rṣṭuḥ kṣīyate |
 āsanyān mā mantrāt pāhi kasyāś cid abhiśastyās |
 iti purā prātaranuvākāj juhuyād ātmana eva tad adhvaryuḥ purastāc charma nahyate 'nārtyai
 saṃveśāya tvopaveśāya tvā gāyatriyās triṣṭubho jagatyā abhibhūtyai svāhā
 prāṇāpānau mṛtyor mā pātam prāṇāpānau mā mā hāsiṣṭaṃ devatāsu vā ete prāṇāpānayoḥ // vyāyachante yeṣām̐ somaḥ samṛchate
 saṃveśāya tvopaveśāya tvā |
 ity āha chandām̐si vai saṃveśa upaveśaś chandobhir evāsya chandām̐si vṛṅkte
 pretivanty ājyāni bhavanty abhijityai marutvatīḥ pratipado vijityai |
 ubhe bṛhadrathantare bhavatas |
 iyaṃ vāva rathaṃtaram asau bṛhad ābhyām evainam antar eti |
 adya vāva rathaṃtaram̐ śvo bṛhad adyāśvād evainam antar eti
 bhūtam // vāva rathaṃtaram bhaviṣyad bṛhad bhūtāś caivainam bhaviṣyataś cāntar eti
 parimitaṃ vāva rathaṃtaram aparimitam bṛhat parimitāc caivainam aparimitāc cantar eti
 viśvāmitrajamadagnī vasiṣṭhenāspardhetām̐ sa etaj jamadagnir vihavyam apaśyat tena vai sa vasiṣṭhasyendriyaṃ vīryam avṛṅkta
 yad vihavyam̐ śayata indriyam eva tad vīryaṃ yajamāno bhrātṛvyasya vṛṅkte
 yasya bhūyām̐so yajñakratava ity āhuḥ
 sa devatā vṛṅkta iti
 yady agniṣṭomaḥ somaḥ parastāt syād ukthyaṃ kurvīta yady ukthyaḥ syād atirātraṃ kurvīta yajñakratubhir evāsya devatā vṛṅkte vasīyān bhavati //
 nigrābhyā stha devaśruta āyur me tarpayata prāṇam me tarpayatāpānam me tarpayata vyānam me tarpayata cakṣur me tarpayata śrotram me tarpayata mano me tarpayata vācam me tarpayatātmānam me tarpayatāṅgāni me tarpayata prajām me tarpayata paśūn me tarpayata gṛhān me tarpayata gaṇān me tarpayata sarvagaṇam mā tarapayata tarpayata mā // gaṇā me mā vi tṛṣan |
 oṣadhayo vai somasya viśo viśaḥ khalu vai rājñaḥ pradātor īśvarā aindraḥ somas |
 avīvṛdhaṃ vo manasā sujātā ṛtaprajātā bhaga id vaḥ syāma / indreṇa devīr vīrudhaḥ saṃvidānā anu manyantām̐ savanāya somam
 ity āhauṣadhībhya evainam̐ svāyai viśaḥ svāyai devatāyai niryācyābhi ṣuṇoti
 yo vai somasyābhiṣūyamāṇasya // prathamo 'm̐śu skandati sa īśvara indriyaṃ vīryam prajām paśūn yajamānasya nirhantos tam abhi mantrayeta |
 ā māskānt saha prajayā saha rāyas poṣeṇendriyam me vīryam mā nir vadhīs |
 ity āśiṣam evaitām ā śāsta indriyasya vīryasya prajāyai paśūnām anirghātāya
 drapsaś caskanda pṛthivīm anu dyām imaṃ ca yonim anu yaś ca pūrvaḥ / tṛtīyaṃ yonim anu saṃcarantaṃ drapsaṃ juhomy anu sapta hotrāḥ //
 yo vai devān devayaśasenārpayati manuṣyān manuṣyayaśasena devayaśasy eva deveṣu bhavati manuṣyayaśasī manuṣyeṣu
 yān prācīnam āgrayaṇād grahān gṛhṇīyāt tān upām̐śu gṛhṇīyād yān ūrdhvām̐s tān upabdimato devān eva tad devayaśasenārpayati manuṣyān manuṣyayaśasena devayaśasy eva deveṣu bhavati manuṣyayaśasī manuṣyeṣu |
 agniḥ prātaḥsavane pātv asmān vaiśvānaro mahinā viśvaśambhūḥ / sa naḥ pāvako draviṇaṃ dadhātu // āyuṣmantaḥ sahabhakṣāḥ syāma //
 viśve devā maruta indro asmān asmin dvitīye savane na jahyuḥ / āyuṣmantaḥ priyam eṣāṃ vadanto vayaṃ devānām̐ sumatau syāma //
 idaṃ tritīyam̐ savanaṃ kavīnām ṛtena ye camasam airayanta / te saudhanvanāḥ suvar ānaśānāḥ sviṣṭiṃ no abhi vasīyo nayantu //
 āyatanavatīr vā anyā āhutayo hūyante 'nāyatanā anyās |
 yā āghāravatīs tā āyatanavatīr yāḥ // saumyās tā anāyatanā aindravāyavam ādāyāghāram ā ghārayet |
 adhvaro yajño 'yam astu devā oṣadhībhyaḥ paśave no janāya viśvasmai bhūtāyādhvaro 'si sa pinvasva ghṛtavad{FN corrected in IS  Ed: ghṛtavad} deva soma |
 iti
 saumyā eva tad āhutīr āyatanavatīḥ karoty āyatanavān bhavati ya evaṃ veda |
 atho dyāvāpṛthivī eva ghṛtena vy unatti
 te vyunatte upajīvānīye bhavata upavīvanīyo bhavati // ya evaṃ veda |
 eṣa te rudra bhāgo yaṃ nirayācathās taṃ juṣasva vider gaupatyam̐ rāyas {F poṣam̐}{W poṣam̐}{GOLS poṣam̐} suvīryam̐ saṃvatsarīṇām̐ svastim
 manuḥ putrebhyo dāyaṃ vy abhajat sa nābhānediṣṭham brahmacaryaṃ vasantaṃ nir abhajat sa āgachat so 'bravīt
 kathā mā nir abhāg iti
 na tvā nir abhākṣam ity abravīd aṅgirasa ime sattam āsate te // suvargaṃ lokaṃ na pra jānanti tebhya idam brāhmaṇam brūhi te suvargaṃ lokam yanto ya eṣām paśavas tām̐s te dāsyantīti
 tad ebhyo 'bravīt te suvargaṃ lokaṃ yanto ya eṣām paśava āsan tān asmā adadus
 tam paśubhiś carantaṃ yajñavāstau rudra āgachat so 'bravīn mama vā ime paśava ity adur vai // mahyam imān ity aravīn na vai tasya ta īśata ity abravīd yad yajñavāstau hīyate mama vai tad iti tasmād yajñavāstu nābhyavetyam |
 so 'bravīd yajñe mā bhajātha te paśūn nābhi mam̐sya iti
 tasmā etam manthinaḥ sam̐srāvam ajuhot tato vai tasya rudraḥ paśūn nābhy amanyata
 yatraitam evaṃ vidvān manthinaḥ sam̐srāvaṃ juhoti na tatra rudraḥ paśūn abhi manyate //
 juṣṭo vāco bhūyāsaṃ juṣṭo vācas pataye devi vāk / yad vāco madhumat tasmin mā dhāḥ svāhā sarasvatyai //
 ṛcā stomam̐ sam ardhaya gāyatreṇa rathaṃtaram / bṛhad gāyatravartani //
 yas te drapsa skandati yas te am̐śur bāhucyuto dhiṣaṇayor upasthāt / adhvaryor vā pari yas te pavitrāt svāhākṛtam indrāya taṃ juhomi //
 yo drapso am̐śuḥ patitaḥ prathivyām parivāpāt // puroḍāśāt karambhāt / dhānāsomān manthina indra śukrāt svāhākṛtam indrāya taṃ juhoti //
 yas te drapso madhumām̐ indriyāvānt svāhākṛtaḥ punar apyeti devān / divaḥ pṛthivyāḥ pary antarikṣāt svāhākṛtam indrāya taṃ juhomi //
 adhvaryur vā ṛtvijām prathamo yujyate tena stomo yoktavyas |
 ity āhus |
 vāg agregā agra etv ṛjugā devebhyo yaśo mayi dadhatī prāṇān paśuṣu prajām mayi // ca yajamāne ca |
 ity āha vācam eva tad yajñamukhe yunakti
 vāstu vā etad yajñasya kriyate yad grahān gṛhītvā bahiṣpavamānam̐ sarpanti
 parāñco hi yanti parācībhi stuvate vaiṣṇavyarcā punar etyopa tiṣṭhate yajño vai viṣṇur yajñam evākar
 viṣṇo tvaṃ no antamaḥ śarma yacha sahantya / pra te dhārā madhuścuta utsaṃ duhrata akṣitam
 ity āha yad evāsya śayānasyopaśuṣyati tad evāsyaitenā pyāyyati //
 agninā rayim aśnavat poṣam eva divedive / yaśasaṃ vīravattamam //
 gomām̐ agne 'vimām̐ aśvī yajño nṛvatsakhā sadam id apramṛṣyaḥ / iḍāvām̐ eṣo asura prajāvān dīrgho rayiḥ pṛthubudhnaḥ sabhāvān //
 ā pyāyasva
 saṃ te //
 iha tvaṣṭāram agriyaṃ viśvarūpam upa hvaye / asmākam astu kevalaḥ //
 tan nas turīpam adha poṣayitnu deva tvaṣṭar vi rarāṇaḥ syasva / yato vīraḥ // karmaṇyaḥ sudakṣo yuktagrāvā jāyate devakāmaḥ //
 śivas tvaṣṭar ihā gahi vibhuḥ poṣa uta tmanā / yajñeyajñe na ud ava //
 piśaṃgarūpaḥ subharo vayodhāḥ śruṣṭī vīro jāyate devakāmaḥ / prajāṃ tvaṣṭā vi ṣyatu nābhim asme athā devānām apy etu pāthaḥ //
 pra ṇo devī |
 ā no divaḥ //
 pīpivām̐sam̐ sarasvata stanaṃ yo viśvadarśataḥ / dhukṣīmahi prajām iṣam //
 ye te sarasva ūrmayo madhumanto ghṛtaścutaḥ / teṣāṃ te sumnam īmahe //
 yasya vratam paśavo yanti sarve yasya vratam upatiṣṭhanta āpaḥ / yasya vrate puṣṭipatir niviṣṭas tam̐ sarasvantam avase huvema //
 divyam̐ suparṇaṃ vayasam bṛhantam apāṃ garbhaṃ vṛṣabham oṣadhīnām / abhīpato vṛṣṭyā tarpayantaṃ tam̐ sarasvantam avase huvema //
 sinīvāli pṛthuṣṭuke yā devānām asi svasā / juṣasva havyam // āhutam prajāṃ devi didiḍḍhi naḥ //
 yā supāṇiḥ svaṅguriḥ suṣūmā bahusūvarī / tasyai viśpatniyai haviḥ sinīvālyai juhotana //
 indraṃ vo viśvatas pari |
 indraṃ naraḥ //
 asitavarṇā harayaḥ suparṇā miho vasānā divam ut patanti / ta āvavṛtrant sadanāni kṛtvād it pṛthivī ghṛtair vy udyate //
 hiraṇyakeśo rajaso visāre 'hir dhunir vāta iva dhrajīmān / śucibhrājā uṣasaḥ // navedā yaśasvatīr apasyuvo na satyāḥ //
 ā te supraṇā aminanta evaiḥ kṛṣṇo nonāva vṛṣabho yadīdam / śivābhir na smayamānābhir āgāt patanti miha stanayanty abhrā //
 vāśreva vidyun mimāti vatsaṃ na mātā siṣakti / yad eṣāṃ vṛṣṭir asarji //
 parvataś cin mahi vṛddho bibhāya divaś cit sānu rejata svane vaḥ / yat krīḍatha marutaḥ // ṛṣṭimanta āpa iva sadhriyañco dhavadhve //
 abhi kranda stanaya garbham ā dhā udanvatā pari dīyā rathena / dṛtim̐ su karṣa viṣitaṃ nyañcam̐ samā bhavantūdvatā nipādāḥ //
 tvaṃ tyā cid acyutāgne paśur na yavase / dhāmā ha yat te ajara vanā vṛścanti śikvasaḥ //
 agne bhūrīṇi tava jātavedo deva svadhāvo 'mṛtasya dhāma / yāś ca // māyā māyināṃ viśvaminva tve pūrvīḥ saṃdadhuḥ pṛṣṭabandho //
 divo no vṛṣṭim maruto rarīdhvam pra pinvata vṛṣṇo aśvasya dhārāḥ / arvāṅ etena stanayitnutehy apo niṣiñcann asuraḥ pitā naḥ //
 pinvanty apo marutaḥ sudānavaḥ payo ghṛtavad vidatheṣv ābhuvaḥ / atyaṃ na mihe vi nayanti vājinam utsaṃ duhanti stanayantam akṣitam //
(ḍd) udapruto marutas tām̐ iyarta vṛṣṭim // ye viśve maruto junanti / krośāti gardā kanyeva tunnā peruṃ tuñjānā patyeva jāyā //
 ghṛtena dyāvāpṛthivī madhunā sam ukṣata payasvatīḥ kṛṇutāpa oṣadhīḥ / ūrjaṃ ca tatra sumatiṃ ca pinvatha yatrā naro marutaḥ siñcathā madhu //
 ud u tyam |
 citram //
(ḥh) aurvabhṛguvac chucim apnavānavad ā huve / agnim̐ samudravāsasam //
 ā savam̐ savitur yathā bhagasyeva bhujim̐ huve / agnim̐ samudravāsasam //
 huve vātasvanaṃ kavim parjanyakrandyam̐ sahaḥ / agnim̐ samudravāsasam //
 yo vai pavamānānām anvārohān vidvān yajate 'nu pavamānān ā rohati na pavamānebhyo 'va chidyate
 śyeno 'si gāyatrachandā anu tvā rabhe svasti mā sam pāraya
 suparṇo 'si triṣṭupchandā anu tvā rabhe svasti mā sam pāraya
 saghāsi jagatīchandā anu tvā rabhe svasti mā sam pāraya |
 ity āha |
 ete // vai pavamānānām anvārohās
 tān ya evaṃ vidvān yajate 'nu pavamānān ā rohati na pavamānebhyo 'va chidyate
 yo vai pavamānasya saṃtatiṃ veda sarvam āyur eti na purāyuṣaḥ pra mīyate paśumān bhavati vindate prajām
 pavamānasya grahā gṛhyante |
 atha vā asyaite 'gṛhītā droṇakalaśa ādhavanīyaḥ pūtabhṛt tān yad agṛhītvopākuryāt pavamānaṃ vi // chindyāt taṃ vichidyamānam adhvaryoḥ prāṇo 'nu vi chidyeta |
 upayāmagṛhīto 'si prajāpataye tvā |
 iti droṇakalaśam abhi mṛśet |
 indrāya tvā |
 ity ādhavanīyam |
 viśvebhyas tvā devebhyas |
 iti pūtabhṛtam pavamānam eva tat saṃ tanoti sarvam āyur eti na purāyuṣaḥ pra mīyate paśumān bhavati vindate prajām //
 trīṇi vāva savanāni |
 atha tṛtīyam̐ savanam ava lumpanty anam̐śu kurvanta upām̐śum̐ hutvopām̐śupātre 'm̐śum avāsya taṃ tṛtīyasavane 'pisṛjyābhi ṣuṇuyād yad āpyāyayati tenām̐śumad yad abhiṣuṇoti tenarjīṣi
 sarvāṇy eva tat savanāny am̐śumanti śukravanti samāvadvīryāṇi karoti
 dvau samudrau vitatāv ajūryau paryāvartete jaṭhareva pādāḥ / tayoḥ paśyanto ati yanty anyam apaśyantaḥ // setunāti yanty anyam //
 dve dradhasī satatī vasta ekaḥ keśī viśvā bhuvanāni vidvān / tirodhāyaity asitaṃ vasānaḥ śukram ā datte anuhāya jāryai //
 devā vai yad yajñe 'kurvata tad asurā akurvata
 te devā etam mahāyajñam apaśyan
 tam atanvata |
 agnihotraṃ vratam akurvata
 tasmād dvivrataḥ syāt |
 dvir hy agnihotraṃ juhvati
 paurṇamāsaṃ yajñam agnīṣomīyam // paśum akurvata
 dārśyaṃ yajñam āgneyam paśum akurvata
 vaiśvadevam prātaḥsavanam akurvata
 varuṇapraghāsān mādhyaṃdinam̐ savanam̐ sākamedhān pitṛyajñaṃ tryambakām̐s tṛtīyasavanam akurvata
 tam eṣām asurā yajñam anvavājigām̐san taṃ nānvavāyan
 te 'bruvann adhvartavyā vā ime devā abhūvann iti
 tad adhvarasyādhvaratvam |
 tato devā abhavan parāsurās |
 ya evaṃ vidvānt somena yajate bhavaty ātmanā parāsya bhrātṛvyo bhavati //
 paribhūr agnim paribhūr indram paribhūr viśvān devān paribhūr mām̐ saha brahmavarcasena sa naḥ pavasva śaṃ gave śaṃ janāya śam arvate śam̐ rājann oṣadhībhyo 'chinnasya te rayipate suvīryasya rāyas poṣasya daditāraḥ syāma / tasya me rāsva tasya te bhakṣīya tasya ta idam un mṛje //
 prāṇāya me varcodā varcase pavasva |
 apāṇāya
 vyānāya
 vāce //
 dakṣakratubhyām |
 cakṣurbhyām me varcodau varcase pavethām |
 śrotrāya |
 ātmane |
 aṅgebhyas |
 āyuṣe
 vīryāya
 viṣṇos |
 indrasya
 viśveṣāṃ devānāṃ jaṭharam asi varcodā me varcase pavasva
 ko 'si ko nāma kasmai tvā kāya tvā yaṃ tvā somenātītṛpaṃ yaṃ tvā somenāmīmadam̐ suprajāḥ prajayā bhūyāsam̐ suvīro vīraiḥ suvarcā varcasā supoṣaḥ poṣair
 viśvebhyo me rūpebhyo varcodāḥ // varcase pavasva tasya me rāsva tasya te bhakṣīya tasya ta idam un mṛje //
 bubhūṣann avekṣetaiṣa vai pātriyaḥ prajāpatir yajñaḥ prajāpatis tam eva tarpayati sa enaṃ tṛpto bhūtyābhipavate
 brahmavarcasakāmo 'vekṣetaiṣa vai pātriyaḥ prajāpatir yajñaḥ prajāpatis tam eva tarpayati sa enaṃ tṛpto brahmavarcasenābhi pavata
 āmayāvī // avekṣetaiṣa vai pātriyaḥ prajāpatir yajñaḥ prajāpatis tam eva tarpayati sa enaṃ tṛpta āyuṣābhi pavate |
 abhicarann avekṣetaiṣa vai pātriyaḥ prajāpatir yajñaḥ prajāpatis tam eva tarpayati sa enaṃ tṛptaḥ prāṇāpānābhyāṃ vāco dakṣakratubhyāṃ cakṣurbhyām̐ śrotrābhyām ātmano 'ṅgebhya āyuṣo 'ntar eti tājak pra dhanvati //
 sphyaḥ svastir vighanaḥ svastiḥ parśur vediḥ paraśur naḥ svastiḥ / yajñiyā yajñakṛta stha te māsmin yajña upa hvayadhvam
 upa mā dyāvāpṛthivī hvayetām upāstāvaḥ kalaśaḥ somo agnir upa devā upa yajña upa mā hotrā upahave hvayantām
 namo 'gnaye makhaghne makhasya mā yaśo 'ryāt |
 ity āhavanīyam upa tiṣṭhate yajño vai makhaḥ // yajñaṃ vāva sa tad ahan tasmā eva namaskṛtya sadaḥ pra sarpaty ātmano 'nārtyai
 namo rudrāya makhaghne namaskṛtyā mā pāhi |
 ity āgnīdhraṃ tasmā eva namaskṛtya sadaḥ pra sarpaty ātmano 'nārtyai
 nama indrāya makhaghna indriyam me vīryam mā nir vadhīs |
 iti hotrīyam āśiṣam evaitām ā śāsta indriyasya vīryasyānirghātāya
 yā vai // devatāḥ sadasy ārtim ārpayanti yas tā vidvān prasarpati na sadasy ārtim ārchati namo 'gnaye makhaghne |
 ity āhaitā vai devatāḥ sadasy ārtim ārchati
 dṛdhe sthaḥ śithire samīcī mām̐hasas pātam |
 sūryo mā devo divyād am̐hasas pātu vāyur antarikṣāt // agniḥ pṛthivyā yamaḥ pitṛbhyaḥ sarasvatī manuṣyebhyas |
 devī dvārau mā mā saṃ tāptam
 namaḥ sadase namaḥ sadasas pataye namaḥ sakhīnāṃ purogāṇāṃ cakṣuṣe namo dive namaḥ pṛthivyai |
 ahe daidhiṣavyod atas tiṣṭhānyasya sadane sīda yo 'smat pākataras |
 un nivata ud udvataś ca geṣam
 pātam mā dyāvāpṛthivī adyāhnaḥ
 sado vai prasarpantam // pitaro 'nu pra sarpanti ta enam īśvarā him̐sitoḥ sadaḥ prasṛpya dakṣiṇārdham parekṣeta |
 āganta pitaraḥ pitṛmān ahaṃ yuṣmābhir bhūyāsam̐ suprajaso mayā yūyam bhūyāsta |
 iti tebhya eva namaskṛtya sadaḥ pra sarpaty ātmano 'nārtyai //
 bhakṣehi mā viśa dīrghāyutvāya śaṃtanutvāya rāyas poṣāya varcase suprajāstvāyehi vaso purovaso priyo me hṛdo 'si |
 aśvinos tvā bāhubhyām̐ saghyāsam |
 nṛcakṣasaṃ tvā deva soma sucakṣā ava khyeṣam
 mandrābhibhūtiḥ ketur yajñānāṃ vāg juṣāṇā somasya tṛpyatu mandrā svarvācy aditir anāhataśīrṣṇī vāg juṣāṇā somasya tṛpyatu |
 ehi vaśvacarṣaṇe // śambhūr mayobhūḥ svasti mā harivarṇa pra cara kratve dakṣāya rāyas poṣāya suvīratāyai
 mā mā rājan vi bībhiṣo mā me hārdi tviṣā vadhīḥ / vṛṣaṇe śuṣmāyāyuṣe varcase //
 vasumadgaṇasya soma deva te matividaḥ prātaḥsavanasya gāyatrachandasa indrapītasya narāśam̐sapītasya pitṛpītasya madhumata upahūtasyopahūto bhakṣayāmi
 rudravadgaṇasya soma deva te mativido mādhyaṃdinasya savanasya triṣṭupchandasa indrapītasya narāśam̐sapītasya // pitṛpītasya madhumata upahūtasyopahūto bhakṣayāmi |
 ādityavadgaṇasya soma deva te matividas tṛtīyasya savanasya jagatīchandasa indrapītasya narāśam̐sapītasya pitṛpītasya madhumata upahūtasyopahūto bhakṣayāmi //
 ā pyāyasva sam etu te viśvataḥ soma vṛṣṇiyam / bhavā vājasya saṃgathe //
 hinva me gātrā harivo gaṇān me mā vi tītṛṣaḥ / śivo me saptarṣīn upa tiṣṭhasva mā mevāṅ nābhim ati // gāḥ //
 apāma somam amṛtā abhūmādarśma jyotir avidāma devān / kim asmān kṛṇavad arātiḥ kim u dhūrtir amṛta martyasya //
 yan ma ātmano mindābhūd agnis tat punar āhār jātavedā vicarṣaṇiḥ /
 punar agniś cakṣur adāt punar indro bṛhaspatiḥ / punar me aśvinā yuvaṃ cakṣur ā dhattam akṣyoḥ //
 iṣṭayajuṣas te deva soma stutastomasya // śastokthasya harivata indrapītasya madhumata upahūtasyopahūto bhakṣayāmi //
 āpūryā sthā mā pūrayata prajayā ca dhanena ca //
 etat te tata ye ca tvām anv etat te pitāmaha prapitāmaha ye ca tvām anu |
 atra pitaro yathābhāgam mandadhvam |
 namo vaḥ pitaro rasāya namo vaḥ pitaraḥ śuṣmāya namo vaḥ pitaro jīvāya namo vaḥ pitaraḥ // svadhāyai namo vaḥ pitaro manyave namo vaḥ pitaro ghorāya pitaro namo vas |
 ya etasmiM loke stha yuṣmām̐s te 'nu ye 'smiM loke māṃ te 'nu
 ya etasmiM loke stha yūyaṃ teṣāṃ vasiṣṭhā bhūyāsta ye 'smiM loke 'haṃ teṣāṃ vasiṣṭho bhūyāsam
 prajāpate na tvad etāny anyo viśvā jātāni pari tā babhūva // yatkāmās te juhumas tan no astu vayam̐ syāma patayo rayīṇām //
 devakṛtasyainaso 'vayajanam asi manuṣyakṛtasyainaso 'vayajanam asi pitṛkṛtasyainaso 'vayajanam asi |
 apsu dhautasya soma deva te nṛbhiḥ sutasyeṣṭayajuṣa stutastomasya śastokthasya yo bhakṣo aśvasanir yo gosanis tasya te pitṛbhir bhakṣaṃkṛtasyopahūtasyopahūto bhakṣayāmi //
 mahīnām payo 'si viśveṣāṃ devānāṃ tanūr ṛdhyāsam adya pṛṣatīnāṃ graham pṛṣatīnāṃ graho 'si viṣṇor hṛdayam asy ekam iṣa viṣṇus tvānu vi cakrame bhūtir dadhnā ghṛtena vardhatāṃ tasya meṣṭasya vītasya draviṇam ā gamyāj jyotir asi vaiśvānaram pṛśniyai dugdham |
 yāvatī dyāvāpṛthivī mahitvā yāvac ca sapta sindhavo vitasthuḥ / tāvantam indra te // graham̐ sahorjā gṛhṇāmy astṛtam //
 yat kṛṣṇaśakunaḥ pṛṣadājyam avapṛśec chūdrā asya pramāyukāḥ syur yac chvāvamṛśec catuṣpādo 'sya paśavaḥ pramāyukāḥ syur yat skanded yajamānaḥ pramāyukaḥ syāt
 paśavo vai pṛṣadājyam paśavo vā etasya skandanti yasya pṛṣadājyam̐ skandati yat pṛṣadājyam punar gṛhṇāti paśūn evāsmai punar gṛhṇāti
 prāṇo vai pṛṣadājyam prāṇo vai // etasya skandati yasya pṛṣadājyam̐ skandati yat pṛṣadājyam punar gṛhṇāti prāṇam evāsmai punar gṛhṇāti
 hiraṇyam avadhāya gṛhṇāty amṛtaṃ vai hiraṇyam prāṇaḥ pṛṣadājyam amṛtam evāsya prāṇe dadhāti
 śatamānam bhavati śatāyuḥ puruṣaḥ śatendriya āyuṣy evendriye prati tiṣṭhati |
 aśvam ava ghrāpayati prājāpatyo vā aśvaḥ prājāpatyaḥ prāṇaḥ svād evāsmai yoneḥ prāṇaṃ nir mimīte
 vi vā etasya yajñaś chidyate yasya pṛṣadājyam̐ skandati vaiṣṇavyarcā punar gṛhṇāti yajño vai viṣṇur yajñenaiva yajñam̐ saṃ tanoti //
 deva savitar etat te prāha tat pra ca suva pra ca yaja
 bṛhaspatir brahmā |
 āyuṣmatyā ṛco māgāta tanūpāt sāmnaḥ
 satyā va āśiṣaḥ santu satyā ākūtayas |
 ṛtaṃ ca satyaṃ ca vadata
 stuta devasya savituḥ prasave
 stutasya stutam asy ūrjam mahyam̐ stutaṃ duhām ā mā stutasya stutaṃ gamyāt |
 śastrasya śastram // asy ūrjam mahyam̐ śastraṃ duhām ā mā śastrasya śastraṃ gamyāt |
 indriyāvanto vanāmahe dhukṣīmahi prajām iṣam /
 sā me satyāśīr deveṣu bhūyāt |
 brahmavarcasam māgamyāt //
 yajño babhūva sa ā babhūva sa pra jajñe sa vāvṛdhe / sa devānām adhipatir babhūva so asmām̐ adhipatīn karotu vayam̐ syāma patayo rayīṇām //
 yajño vā vai // yajñapatiṃ duhe yajñapatir vā yajñaṃ duhe
 sa ya stutaśastrayor doham avidvān yajate taṃ yajño duhe sa iṣṭvā pāpīyān bhavati ya enayor dohaṃ vidvān yajate sa yajñaṃ duhe sa iṣṭvā vasīyān bhavati
 stutasya stutam asy ūrjam mahyam̐ stutaṃ duhām ā mā stutasya stutaṃ gamyāc chastrasya śastram asy ūrjam mahyam̐ śastraṃ duhām ā mā śastrasya śastraṃ gamyād ity āhaiṣa vai stutaśastrayo dohas taṃ ya evaṃ vidvān yajate duha eva yajñam iṣṭvā vasīyān bhavati //
 śyenāya patvane svāhā vaṭ svayamabhigūrtāya namo viṣṭambhāya dharmaṇe svāhā vaṭ svayamabhigūrtāya namo paridhaye janaprathanāya svāhā vaṭ svayamabhigūrtāya nama ūrje hotrāṇām̐ svāhā vaṭ svayamabhigūrtāya namaḥ payase hotrāṇām̐ svāhā vaṭ svayamabhigūrtāya namaḥ prajāpataye manave svāhā vaṭ svayamabhigūrtāya nama ṛtam ṛtapāḥ suvarvāṭ svāhā vaṭ svayamabhigūrtāya namas
 tṛmpantām̐ hotrā madhor ghṛtasya
 yajñapatim ṛṣaya enasā // āhuḥ prajā nirbhaktā anutapyamānā madhavyau stokāv apa tau rarādha saṃ nas tābhyām̐ sṛjatu viśvakarmā
 ghorā ṛṣayo namo astv ebhyaḥ / cakṣuṣa eṣām manasaś ca saṃdhau bṛhaspataye mahi ṣad dyuman namaḥ / namo viśvakarmaṇe sa u pātv asmān
 ananyānt somapān manyamānaḥ / prāṇasya vidvānt samare na dhīra enaś cakṛvān mahi baddha eṣām / taṃ viśvakarman // pra muñcā svastaye
 ye bhakṣayanto na vasūny ānṛhuḥ / yān agnayo 'nvatapyanta dhiṣṇiyā iyaṃ teṣām avayā duriṣṭyai sviṣṭiṃ nas tāṃ kṛṇotu viśvakarmā
 namaḥ pitṛbhyo abhi ye no akhyan yajñakṛto yajñakāmāḥ sudevā akāmā vo dakṣiṇāṃ na nīnima mā nas tasmād enasaḥ pāpayiṣṭa
 yāvanto vai sadasyas te sarve dakṣiṇyas tebhyo yo dakṣiṇāṃ na // nayed aibhyo vṛścyeta yad vaiśvakarmaṇāni juhoti sadasyān eva tat prīṇāti |
 asme devāso vapuṣe cikitsata yam āśirā dampatī vāmam aśnutaḥ / pumān putro jāyate vindate vasv atha viśve arapā edhate gṛhaḥ //
 āśīrdāyā dampatī vāmam aśnutām ariṣṭo rāyaḥ sacatām̐ samoksā / ya āsicat saṃdugdhaṃ kumbhyā saheṣṭena yāmann amatiṃ jahātu saḥ //
 sarpirgrīvī // pīvary asya jāyā pīvānaḥ putrā akṛśāso asya / saha jānir yaḥ sumakhasyamāna indrāyāśiram̐ saha kumbhyādāt //
 āśīr ma ūrjam uta suprajāstvam iṣaṃ dadhātu draviṇam̐ savarcasam / saṃjayan kṣetrāṇi sahasāham indra kṛṇvāno anyām̐ adharānt sapatnān //
 bhūtam asi bhūte {F mā}{GOLS mā}{W ma} dhā mukham asi mukham bhūyāsam |
 dyāvāpṛthivībhyāṃ tvā pari gṛhṇāmi
 viśve tvā devā vaiśvānarāḥ // pra cyāvayantu
 divi devān dṛm̐hāntarikṣe vayām̐si pṛthivyām pārthivān
 dhruvaṃ dhruveṇa haviṣāva somaṃ nayāmasi / yathā naḥ sarvam ij jagad ayakṣmam̐ sumanā asat //
 yathā na indra id viśaḥ kevalīḥ sarvāḥ samanasaḥ karat / yathā naḥ sarvā id diśo 'smākaṃ kevalīr asan //
 yad vai hotādhvaryum abhyāhvayate vajram enam abhi pra vartayati |
 ukthaśā ity āha prātaḥsavanam pratigīrya trīṇy etāny akṣarāṇi tripadā gāyatrī gāyatram prātaḥsavanaṃ gāyatriyaiva prātaḥsavane vajram antar dhatte |
 ukthaṃ vācīty āha mādhyaṃdinam̐ savanam pratigīrya catvāry etāny akṣarāṇi catuṣpadā triṣṭup traiṣṭubham mādhyaṃdinam̐ savanaṃ triṣṭubhaiva mādhyaṃdine savane vajram antar dhatte //
 ukthaṃ vācīndrāyety āha tṛtīyasavanam pratigīrya saptaitāny akṣarāṇi saptapadā śakvarī śākvaro vajro vajreṇaiva tṛtīyasavane vajram antar dhatte
 brahmavādino vadanti
 sa tvā adhvaryuḥ syād yo yathāsavanam pratigare chandām̐si sampādayet tejaḥ prātaḥsavana ātman dadhītendriyam mādhyaṃdine savane paśūm̐s tṛtīyasavana iti |
 ukthaśā ity āha prātaḥsavanam pratigīrya trīṇy etāny akṣarāṇi // tripadā gāyatrī gāyatram prātaḥsavanam prātaḥsavana eva pratigare chandām̐si sam pādayati |
 atho tejo vai gāyatrī tejaḥ prātaḥsavanaṃ teja eva prātaḥsavana ātman dhatte |
 ukthaṃ vācīty āha mādhyaṃdinam̐ savanam pratigīrya catvāry etāny akṣarāṇi catuṣpadā triṣṭup traiṣṭubham mādhyaṃdinam̐ savanam mādhyaṃdina eva savane pratigare chandām̐si sam prādayati |
 atho indriyaṃ vai triṣṭug indriyam mādhyaṃdinam̐ savanam // indriyam eva mādhyaṃdine savana ātman dhatte |
 ukthaṃ vācīndrāyety āha tṛtīyasavanam pratigīrya saptaitāny akṣarāṇi saptapadā śakvarī śākvarāḥ paśavo jāgataṃ tṛtīyasavanaṃ tṛtīyasavana eva pratigare chandām̐si sam pādayati |
 atho paśavo vai jagatī paśavas tṛtīyasavanam paśūn eva tṛtīyasavana ātman dhatte
 yad vai hotādhvaryum abhyāhvayata āvyam asmin dadhāti tad yan na // apahanīta purāsya saṃvatsarād gṛha ā vevīran |
 śom̐sā moda iveti pratyāhvayate tenaiva tad apa hate
 yathā vā āyatām pratīkṣata evam adhvaryuḥ pratigaram pratīkṣate
 yad abhipratigṛṇīyād yathāyatayā samṛchate tādṛg eva tat |
 yad ardharcāl lupyeta yathā dhāvadbhyo hīyate tādṛg eva tat
 prabāhug vā ṛtvijām udgīthā udgītha evodgātṝṇām // ṛcaḥ praṇava ukthaśam̐sinām pratigaro 'dhvaryūṇām |
 ya evaṃ vidvān pratigṛṇāty annāda eva bhavaty āsya prajāyāṃ vājī jāyate |
 iyam vai hotāsāv adhvaryus |
 yad āsīnaḥ śam̐saty asyā eva tad dhotā naity āsta iva hīyam atho imām eva tena yajamāno duhe
 yat tiṣṭhan pratigriṇāty amuṣyā eva tad adhvaryur naiti // tiṣṭhatīva hy asāv atho amūm eva tena yajamāno duhe
 yad āsīnaḥ śam̐sati tasmād itaḥpradānaṃ devā upa jīvanti yat tiṣṭhan pratigṛṇāti tasmād amutaḥpradānam manuṣyā upa jīvanti
 yat prāṅ āsīnaḥ śam̐sati pratyaṅ tiṣṭhan pratigṛṇāti tasmāt prācīnam̐ reto dhīyate pratīcīḥ prajā jāyante
 yad vai hotādhvaryum abhyāhvayate vajram enam abhi pra vartayati parāṅ ā vartate vajram eva tan ni karoti //
 upayāmagṛhīto 'si vākṣasad asi vākpābhyāṃ tvā kratupābhyām asya yajñasya dhruvasyādhyakṣābhyāṃ gṛhṇāmi |
 upayāmagṛhīto 'sy ṛtasad asi cakṣuṣpābhyāṃ tvā kratupābhyām asya yajñasya dhruvasyādhyakṣābhyāṃ gṛhṇāmi |
 upayāmagṛhīto 'si śrutasad asi śrotrapābhyāṃ tvā kratupābhyām asya yajñasya dhruvasyādhyakṣābhyāṃ gṛhṇāmi
 devebhyas tvā
 viśvadevebhyas tvā
 viśvebhyas tvā devebhyas |
 viṣṇav {F urukramaiṣa}{W urukramaiṣa}{GOLS urukramaiṣa} te somas tam̐ rakṣasva // taṃ te duścakṣā māva khyat |
 mayi vasuḥ purovasur vākpā vācam me pāhi
 mayi vasur vidadvasuś cakṣuṣpāś cakṣur me pāhi
 mayi vasuḥ saṃyadvasuḥ śrotrapāḥ śrotram me pāhi
 bhūr asi śreṣṭho raśmīnām prāṇapāḥ prāṇam me pāhi
 dhūr asi śreṣṭho raśmīnām apānapā apānam me pāhi
 yo na indravāyū
 mitrāvaruṇau |
 aśvināv abhidāsati bhrātṛvya utpipīte śubhas patī idam ahaṃ tam adharam pādayāmi yathendrāham uttamaś cetayāni //
 pra so agne tavotibhiḥ suvīrābhis tarati vājakarmabhiḥ / yasya tvam̐ sakhyam āvitha //
 pra hotre pūrvyaṃ vaco 'gnaye bharatā bṛhat / vipāṃ jyotīm̐ṣi bibhrate na vedhase //
 agne trī te vājinā trī ṣadhasthā tisras te jihvā ṛtajāta pūrvīḥ / tisra u te tanuvo devavātās tābhir naḥ pāhi giro aprayuchan //
 saṃ vāṃ karmaṇā sam iṣā // hinomīndrāviṣṇū apasas pāre asya / juṣethāṃ yajñaṃ draviṇaṃ ca dhattam ariṣṭair naḥ pathibhiḥ pārayantā //
 ubhā jigyathur na parā jayethe na parā jigye kataraś canainoḥ / indraś ca viṣṇo yad apaspṛdhethāṃ tredhā sahasraṃ vi tad airayethām //
 trīṇy āyūm̐ṣi tava jātavedas tisra ājānīr uṣasas te agne / tābhir devānām avo yakṣi vidvān atha // bhava yajamānāya śaṃ yoḥ //
 agnis trīṇi tridhātūny ā kṣeti vidathā kaviḥ / sa trīm̐r ekādaśām̐ iha / yakṣac ca piprayac ca no vipro dūtaḥ pariṣkṛtaḥ / nabhantām anyake same //
 indrāviṣṇū dṛm̐hitāḥ śambarasya nava puro navatiṃ ca śnathiṣṭam / śataṃ varcinaḥ sahasraṃ ca sākam̐ hatho apraty asurasya vīrān //
 uta mātā mahiṣam anv avenad amī tvā jahati putra devāḥ / athābravīd vṛtram indro haniṣyant sakhe viṣṇo vitaraṃ vi kramasva //
 agne tejasvin tejasvī tvaṃ deveṣu bhūyās tejasvantam mām āyuṣmantaṃ varcasvantam manuṣyeṣu kuru dīkṣāyai ca tvā tapasaś ca tejase juhomi
 tejovid asi tejo mā mā hāsīn māhaṃ tejo hāsiṣam mā māṃ tejo hāsīt |
 indraujasvinn ojasvī tvaṃ deveṣu bhūyā ojasvantam mām āyuṣmantaṃ varcasvantam manuṣyeṣu kuru brahmaṇaś ca tvā kṣatrasya ca // ojase juhomi |
 ojovid asy ojo mā mā hāsīn māham ojo hāsiṣam mā mām ojo hāsīt
 sūrya bhrājasvin bhrājasvī tvaṃ deveṣu bhūyā bhrājasvantam mām āyuṣmantaṃ varcasvantam manuṣyeṣu kuru vāyoś ca tvāpāṃ ca bhrājase juhomi
 suvarvid asi suvar mā mā hāsīn māham̐ suvar hāsiṣam mā mām̐ suvar hāsīt |
 mayi medhām mayi prajām mayy agnis tejo dadhātu mayi medhām mayi prajām mayīndra indriyaṃ dadhātu mayi medhām mayi prajām mayi sūryo bhrājo dadhātu //
 vāyur hiṃkartāgniḥ prastotā prajāpatiḥ sāma bṛhaspatir udgātā viśve devā upagātāro marutaḥ pratihartāra indro nidhanaṃ te devāḥ prāṇabhṛtaḥ prāṇam mayi dadhatu |
 etad vai sarvam adhvaryur upākurvann udgātṛbhya upākaroti te devāḥ prāṇabhṛtaḥ prāṇam mayi dadhatv ity āhaitad eva sarvam ātman dhatte |
 iḍā devahūr manur yajñanīs |
 bṛhaspatir ukthāmadāni śam̐siṣat |
 viśve devāḥ // suktavācas |
 pṛthivi mātar mā mā him̐sīs |
 madhu maniṣye madhu janiṣye madhu vakṣyāmi madhu vadiṣyāmi madhumatīṃ devebhyo vācam udyāsam̐ śuśrūṣeṇyām manuṣyebhyas
 tam mā devā avantu śobhāyai pitaro 'nu madantu //
 vasavas tvā pra bṛhantu gāyatreṇa chandasāgneḥ priyam pātha upehi
 rudrās tvā pra bṛhantu traiṣṭubhena chandasendrasya priyam pātha upehi |
 ādityās tvā pra bṛhantu jāgatena chandasā viśveṣāṃ devānām priyam pātha upehi
 māndāsu te śukra śukram ā dhunomi
 bhandanāsu
 kotanāsu
 nūtanāsu
 reśīṣu
 meṣīṣu
 vāśīṣu
 viśvabhṛtsu
 mādhvīṣu
 kakuhāsu
 śakvarīṣu //
 śukrāsu te śukra śukram ā dhūnomi
 śukraṃ te śukreṇa gṛhṇāmy ahno rūpeṇa sūryasya raśmibhiḥ /
 āsminn ugrā acucyavur divo dhārā asaścata
 kakuham̐ rūpaṃ vṛṣabhasya rocate bṛhat somaḥ somasya purogāḥ śukraḥ śukrasya purogāḥ /
 yat te somādābhyaṃ nāma jāgṛvi tasmai te soma somāya svāhā |
 uśik tvaṃ deva soma gāyatreṇa chandasāgneḥ // priyam patho apīhi
 vaśī tvaṃ deva soma traiṣṭubhena chandasendrasya priyam pātho apīhi |
 asmatsakhā tvaṃ deva soma jāgatena chandasā viśveṣāṃ devānām priyam pātho apīhi |
 ā naḥ prāṇa etu parāvata āntarikṣād divas pari / āyuḥ pṛthivyā adhy amṛtam asi prāṇāya tvā /
 indrāgnī me varcaḥ kṛṇutāṃ varcaḥ somo bṛhaspatiḥ / varco me viśve devā varco me dhattam aśvinā //
 dadhanve vā yad īm anu vocad brahmāṇi ver u tat / pari viśvāni kāvyā nemiś cakram ivābhavat //
 etad vā apāṃ nāmadheyaṃ guhyaṃ yad ādhāvās |
 māndāsu te śukra śukram ā dhūnomīty āha |
 apām eva nāmadheyena guhyena divo vṛṣṭim ava runddhe
 śukraṃ te śukreṇa gṛhṇāmīty āha |
 etad vā ahno rūpaṃ yad rātriḥ
 sūryasya raśmayo vṛṣṭyā īśate |
 ahna eva rūpeṇa sūryasya raśmibhir divo vṛṣṭiṃ cyāvayati |
 āsminn ugrāḥ // acucyavur ity āha
 yathāyajur evaitat
 kakuham̐ rūpaṃ vṛṣabhasya rocate bṛhad ity āha |
 etad vā asya kakuham̐ rūpaṃ yad vṛṣṭis |
 rūpeṇaiva vṛṣṭim ava runddhe
 yat te somādābhyaṃ nāma jāgṛvīty āha |
 eṣa ha vai haviṣā havir yajati yo 'dābhyaṃ gṛhītvā somāya juhoti
 parā vā etasyāyuḥ prāṇa eti // yo 'm̐śuṃ gṛhṇāti |
 ā naḥ prāṇa etu parāvata ity āha |
 āyur eva prāṇam ātman dhatte |
 amṛtam asi prāṇāya tveti hiraṇyam abhi vy aniti |
 amṛtaṃ vai hiraṇyam āyuḥ prāṇas |
 amṛtenaivāyur ātman dhatte
 śatamānam bhavati
 śatāyuḥ puruṣaḥ śatendriyas |
 āyuṣy evendriye prati tiṣṭhati |
 apa upa spṛśati
 bheṣajaṃ vā āpas |
 bheṣajam eva kurute //
 vāyur asi prāṇo nāma savitur ādhipatye 'pānam me dās |
 cakṣur asi śrotraṃ nāma dhātur ādhipatya āyur me dās |
 rūpam asi varṇo nāma bṛhaspater ādhipatye prajām me dās |
 ṛtam asi satyaṃ nāmendrasyādhipatye kṣatram me dās |
 bhūtam asi bhavyaṃ nāma pitṝṇām ādhipatye 'pām oṣadhīnāṃ garbhaṃ dhās |
 ṛtasya tvā vyomane |
 ṛtasya // tvā vibhūmane |
 ṛtasya tvā vidharmaṇe |
 ṛtasya tvā satyāya |
 ṛtasya tvā jyotiṣe
 prajāpatir virājam apaśyat tayā bhūtaṃ ca bhavyaṃ cāsṛjata tām ṛṣibhyas tiro 'dadhāt tāṃ jamadagnis tapasāpaśyat tayā vai sa pṛśnīn kāmān asṛjata tat pṛśnīnām pṛśnitvam |
 yat pṛśnayo gṛhyante pṛśnīn eva taiḥ kāmān yajamāno 'va runddhe
 vāyur asi prāṇaḥ // nāmety āha prāṇāpānāv evāva runddhe
 cakṣur asi śrotraṃ nāmety āhāyur evāva runddhe
 rūpam asi varṇo nāmety āha prajām evāva runddhe |
 ṛtam asi satyaṃ nāmety āha kṣatram evāva runddhe
 bhūtam asi bhavyaṃ nāmety āha paśavo vā apām oṣadhīnāṃ garbhaḥ paśūn eva // ava runddhe |
 etāvad vai puruṣam paritas tad evāva runddhe |
 ṛtasya tvā vyomana ity āheyaṃ vā ṛtasya vyomemām evābhi jayati |
 ṛtasya tvā vibhūmana ity āhāntarikṣam vā ṛtasya vibhūmāntarikṣam evābhi jayati |
 ṛtasya tvā vidharmaṇa ity āha dyaur vā ṛtasya vidharma divam evābhi jayati |
 ṛtasya // tvā satyāyety āha diśo vā ṛtasya satyaṃ diśa evābhi jayati |
 ṛtasya tvā jyotiṣa ity āha suvargo vai loka ṛtasya jyotiḥ suvargam eva lokam abhi jayati |
 etāvanto vai devalokās tān evābhi jayati
 daśa sam padyante daśākṣarā virāḍ annaṃ virāḍ virājy evānnādye prati tiṣṭhati //
 devā vai yad yajñena nāvārundhata tat parair avārundhata
 tat parāṇām paratvam |
 yat pare gṛhyante yad eva yajñena nāvarunddhe tasyāvaruddhyai
 yam prathamaṃ gṛhṇātīmam eva tena lokam abhi jayati
 yaṃ dvitīyam antarikṣaṃ tena
 yaṃ tṛtīyam amum eva tena lokam abhi jayati
 yad ete gṛhyanta eṣāṃ lokānām abhijityai // uttareṣv ahaḥsv amuto 'rvāñco gṛhyante |
 abhijityaivemāM lokān punar imaṃ lokam pratyavarohanti
 yat pūrveṣv ahaḥsv itaḥ parāñco gṛhyante tasmād itaḥ parāñca ime lokās |
 yad uttareṣv ahaḥsv amuto 'rvāñco gṛhyante tasmād amuto 'rvāñca ime lokās
 tasmād ayātayāmno lokān manuṣyā upa jīvanti
 brahmavādino vadanti
 kasmāt satyād adbhya oṣadhayaḥ sam bhavanty oṣadhayaḥ // manuṣyāṇām annam prajāpatim prajā anu pra jāyanta iti
 parān anv iti brūyāt |
 yad gṛhṇāti |
 adbhyas tvauṣadhībhyo gṛhṇāmīti tasmād adbhya oṣadhayaḥ sam bhavanti
 yad gṛhṇāti |
 oṣadhībhyas tvā prajābhyo gṛhṇāmīti tasmād oṣadhayo manuṣyāṇām annam |
 yad {F gṛhṇāti}{W gṛhṇāti}{GLOS gṛhṇāti}
 prajābhyas tvā prajāpataye gṛhṇāmīti tasmāt prajāpatim prajā anu pra jāyante //
 prajāpatir devāsurān asṛjata
 tad anu yajño 'sṛjyata yajñaṃ chandām̐si
 te viṣvañco vy akrāman |
 so 'surān anu yajño 'pākrāmad yajñaṃ chandām̐si
 te devā amanyanta |
 amī vā idam abhūvan yad vayam̐ sma iti
 te prajāpatim upādhāvan |
 so 'bravīt prajāpatis |
 chandasāṃ vīryam ādāya tad vaḥ pra dāsyāmīti
 sa chandasāṃ vīryam // ādāya tad ebhyaḥ prāyachat
 tad anu chandām̐sy apākrāmañ chandām̐si yajñas
 tato devā abhavan parāsurās |
 ya evaṃ chandasāṃ vīryaṃ vedā śrāvayāstu śrauṣaḍ yaja ye yajamāhe vaṣaṭkāro bhavaty ātmanā parāsya bhrātṛvyo bhavati
 brahmavādino vadanti
 kasmai kam adhvaryur ā śrāvayatīti
 chandasāṃ vīryāyeti brūyāt |
 etad vai // chandasāṃ vīryam ā śrāvayāstu śrauṣaḍ yaja ye yajāmahe vaṣaṭkāras |
 ya evaṃ veda savīryair eva chandobhir arcati yat kiṃ cārcati
 yad indro vṛtram ahann amedhyaṃ tad yad yatīn apāvapad amedhyaṃ tad atha kasmād aindro yajña ā sam̐sthātor ity ahus |
 indrasya vā eṣā yajñiyā tanūr yad yajñas
 tām eva tad yajanti
 ya evaṃ vedopainaṃ yajño namati //
 āyurdā agne haviṣo juṣāṇo ghṛtaprathīko ghṛtayonir edhi / ghṛtam pītvā madhu cāru gavyam piteva putram abhi rakṣatād imam //
 ā vṛścyate vā etad yajamāno 'gnibhyāṃ yad enayoḥ śṛtaṃkṛtyāthānyatrāvabhṛtham avaiti |
 āyurdā agne haviṣo juṣāṇa ity avabhṛtham avaiṣyañ juhuyād āhutyaivainau śamayati
 nārtim ārchati yajamānas |
 yat kusīdam // apratīttam mayi yena yamasya balinā carāmi / ihaiva san niravadaye tad etat tad agne anṛṇo bhavāmi //
 viśvalopa viśvadāvasya tvāsañ juhomy agdhād eko 'hutād ekaḥ samasanād ekaḥ / te naḥ kṛṇvantu bheṣajam̐ sadaḥ saho vareṇyam //
 ayaṃ no nabhasā puraḥ sam̐sphāno abhi rakṣatu / gṛhāṇām asamartyai bahavo no gṛhā asan //
 sa tvaṃ naḥ // nabhasas pata ūrjaṃ no dhehi bhadrayā / punar no naṣṭam ā kṛdhi punar no rayim ā kṛdhi
 deva sam̐sphāna sahasrapoṣasyeśiṣe sa no rāsvājyānim̐ rāyas poṣam̐ suvīram̐ saṃvatsarīṇām̐ svastim //
 agnir vāva yama iyaṃ yamī
 kusīdaṃ vā etad yamasya yajamāna ā datte yad oṣadhībhir vedim̐ stṛṇāti
 yad anupauṣya prayāyād grīvabaddham enam // amuṣmiM loke nenīyeran
 yat kusīdam apratīttam mayīty upauṣatīhaiva san yamaṃ kusīdaṃ niravadāyānṛṇaḥ suvargaṃ lokam eti
 yadi miśram iva cared añjalinā saktūn pradāvye juhuyāt |
 eṣa vā agnir vaiśvānaro yat pradāvyaḥ sa evainam̐ svadayati |
 ahnāṃ vidhānyām ekāṣṭakāyām apūpaṃ catuḥśarāvam paktvā prātar etena kakṣam upauṣet |
 yadi // dahati puṇyasamam bhavati yadi na dahati pāpasamam
 etena ha sma vā ṛṣayaḥ purā vijñānena dīrghasattram upa yanti
 yo vā upadraṣṭāram upaśrotāram anukhyātāraṃ vidvān yajate sam amuṣmiM loka iṣṭāpūrtena gachate |
 agnir vā upadraṣṭā vayur upaśrotādityo 'nukhyātā
 tān ya evaṃ vidvān yajate sam amuṣmiM loka iṣṭāpūrtena gachate |
 ayaṃ no nabhasā puraḥ // ity āhāgnir vai nabhasā puro 'gnim eva tad āha |
 etan me gopāyeti
 sa tvaṃ no nabhasas pata ity āha
 vāyur vai nabhasas patir vāyum eva tad āha
 etan me gopāyeti
 deva sam̐sphānety āha
 asau vā ādityo devaḥ sam̐sphāna ādityam eva tad āha
 etan me gopāyeti //
 etaṃ yuvānam pari vo dadāmi tena krīḍantīś carata priyeṇa / mā naḥ śāpta januṣā subhāgā rāyas poṣeṇa sam iṣā madema //
 namo mahimna uta cakṣuṣe te marutām pitas tad ahaṃ gṛṇāmi / anu manyasva suyajā yajāma juṣṭaṃ devānām idam astu havyam //
 devānām eṣa upanāha āsīd apāṃ garbha oṣadhīṣu nyaktaḥ / somasya drapsam avṛṇīta pūṣā // bṛhann adrir abhavat tad eṣām //
 pitā vatsānām patir aghniyānām atho pitā mahatāṃ gargarāṇām / vatso jarāyu pratidhuk pīyūṣa āmikṣā mastu ghṛtam asya retaḥ //
 tvāṃ gāvo 'vṛṇata rājyāya tvām̐ havanta marutaḥ svarkāḥ / varṣman kṣatrasya kakubhi śiśriyāṇas tato na ugro vi bhajā vasūni //
 vyṛddhena vā eṣa paśunā yajate yasyaitāni na kriyanta eṣa ha tvai samṛddhena yajate yasyaitāni kriyante //
 sūryo devo diviṣadbhyo dhātā kṣatrāya vāyuḥ prajābhyaḥ / bṛhaspatis tvā prajāpataye jyotiṣmatīṃ juhotu //
 yasyās te harito garbho 'tho yonir hiraṇyayī / aṅgāny ahrutā yasyai tāṃ devaiḥ sam ajīgamam //
 ā vartana vartaya ni nivartana vartayendra nardabuda / bhūmyāś catasraḥ pradiśas tābhir ā vartayā punaḥ //
 vi te bhinadmi takarīṃ vi yoniṃ vi gavīnyau / vi // mātaraṃ ca putraṃ ca vi garbhaṃ ca jarāyu ca /
 bahis te astu bāl iti /
 urudrapso viśvarūpa induḥ pavamāno dhīra ānañja garbham
 ekapadī dvipadī tripadī catuṣpadī pañcapadī ṣaṭpadī saptapady aṣṭāpadī bhuvanānu prathatām̐ svāhā
 mahī dyauḥ pṛthivī ca na imaṃ yajñam mimikṣatām / pipṛtāṃ no bharīmabhiḥ //
 idaṃ vām āsye haviḥ priyam indrābṛhaspatī / uktham madaś ca śasyate //
 ayaṃ vām pari ṣicyate soma indrābṛhaspatī / cārur madāya pītaye //
 asme indrābṛhaspatī rayiṃ dhattam̐ śatagvinam / aśvāvantam̐ sahasriṇam //
 bṛhaspatir naḥ pari pātu paścād utottarasmād adharād aghāyoḥ / indraḥ purastād uta madhyato naḥ sakhā sakhibhyo varivaḥ kṛṇotu //
 vi te viṣvag vātajūtāso agne bhāmāsaḥ // śuce śucayaś caranti / tuvimrakṣāso divyā navagvā vanā vananti dhṛṣatā rujantaḥ //
 tvām agne mānuṣīr īḍate viśo hotrāvidaṃ vivicim̐ ratnadhātamam / guhā santam̐ subhaga viśvadarśataṃ tuviṣmaṇasam̐ suyajaṃ ghṛtaśriyam //
 dhātā dadātu no rayim īśāno jagatas patiḥ / sa naḥ pūrṇena vāvanat //
 dhātā prajāyā uta rāya īśe dhātedaṃ viśvam bhuvanaṃ jajāna / dhātā putraṃ yajamānāya dātā // tasmā u havyaṃ ghṛtavad vidhema //
 dhātā dadātu no rayim prācīṃ jīvātum akṣitām / vayaṃ devasya dhīmahi sumatim̐ satyarādhasaḥ //
 dhātā dadātu dāśuṣe vasūni prajākāmāya mīḍhuṣe duroṇe / tasmai devā amṛtāḥ saṃ vyayantāṃ viśve devāso aditiḥ sajoṣāḥ //
 anu no 'dyānumatir yajñaṃ deveṣu manyatām / agniś ca havyavāhano bhavatāṃ dāśuṣe mayaḥ //
 anv id anumate tvam // manyāsai śaṃ ca naḥ kṛdhi / kratve dakṣāya no hinu pra ṇa āyūm̐ṣi tāriṣaḥ //
 anu manyatām anumanyamānā prajāvantam̐ rayim akṣīyamāṇam / tasyai vayam̐ heḍasi māpi bhūma sā no devī suhavā śarma yachatu //
 yasyām idam pradiśi yad virocate 'numatim prati bhūṣanty āyavaḥ / yasyā upastha urv antarikṣam̐ sā no devī suhavā śarma yachatu //
 rākām aham̐ suhavām̐ suṣṭutī huve śṛṇotu naḥ subhagā bodhatu tmanā / sīvyatv apaḥ sūcyāchidyamānayā dadātu vīram̐ śatadāyam ukthyam //
 yās te rāke sumatayaḥ supeśaso yābhir dadāsi dāśuṣe vasūni / tābhir no adya sumanā upāgahi sahasrapoṣam̐ subhage rarāṇā //
 sinīvāli
 yā supāṇiḥ /
 kuhūm aham̐ subhagāṃ vidmanāpasam asmin yajñe suhavāṃ johavīmi / sā no dadātu śravaṇam pitṝṇāṃ tasyās te devi haviṣā vidhema //
 kuhūr devānām amṛtasya patnī havyā no asya haviṣaś ciketu / saṃ dāśuṣe kiratu bhūri vāmam̐ rāyas poṣaṃ cikituṣe dadhātu //
 vi vā etasya yajña ṛdhyate yasya havir atiricyate
 sūryo devo diviṣadbhya ity āha
 bṛhaspatinā caivāsya prajāpatinā ca yajñasya vyṛddham api vapati
 rakṣām̐si vā etat paśum̐ sacante yad ekadevatya ālabdho bhūyān bhavati
 yasyās te harito garbha ity āha
 devatraivaināṃ gamayati rakṣasām apahatyai |
 ā vartana vartayety āha //
 brahmaṇaivainam ā vartayati
 vi te bhinadmi takarīm ity āha
 yathāyajur evaitat |
 urudrapso viśvarūpa indur ity āha
 prajā vai paśava induḥ
 prajayaivainam paśubhiḥ sam ardhayati
 divaṃ vai yajñasya vyṛddhaṃ gachati
 pṛthivīm atiriktam |
 tad yan na śamayed ārtim ārched yajamānas |
 mahī dyauḥ pṛthivī ca na iti // āha
 dyāvāpṛthivībhyām eva yajñasya vyṛddhaṃ cātiriktaṃ ca śamayati nārtim ārchati yajamānas |
 bhasmanābhi sam ūhati svagākṛtyai |
 atho anayor vā eṣa garbho 'nayor evainaṃ dadhāti
 yad avadyed ati tad recayet |
 yan nāvadyet paśor ālabdhasya nāva dyet
 purastān {F }{W vai}{GLOS }{AS } nābhyā anyad avadyed upariṣṭād anyat
 purastād vai nābhyai // prāṇa upariṣṭād apānas |
 yāvān eva paśus tasyāva dyati
 viṣṇave śipiviṣṭāya juhoti
 yad vai yajñasyātiricyate yaḥ paśor bhūmā yā puṣṭis tad viṣṇuḥ śipiviṣṭas |
 atirikta evātiriktaṃ dadhāty atiriktasya śāntyai |
 aṣṭāprūḍ ḍhiraṇyaṃ dakṣiṇā |
 aṣṭāpadī hy eṣā |
 ātmā navamaḥ
 paśor āptyai |
 antarakośa uṣṇīṣeṇāviṣṭitam bhavati |
 evam iva hi paśur ulbam iva carmeva mām̐sam ivāsthīva
 yāvān eva paśus tam āptvāva runddhe
 yasyaiṣā yajñe prāyaścittiḥ kriyata iṣṭvā vasīyān bhavati //
 ā vāyo bhūṣa śucipā upa naḥ sahasraṃ te niyuto viśvavāra / upo te andho madyam ayāmi yasya deva dadhiṣe pūrvapeyam //
 ākūtyai tvā kāmāya tvā samṛdhe tvā kikkiṭā te manaḥ prajāpataye svāhā kikkiṭā te prāṇaṃ vāyave svāhā kikkiṭā te cakṣuḥ sūryāya svāhā kikkiṭā te śrotraṃ dyāvāpṛthivībhyām̐ svāhā kikkiṭā te vācam̐ sarasvatyai svāhā //
 tvaṃ turīyā vaśinī vaśāsi sakṛd yat tvā manasā garbha āśayat / vaśā tvaṃ vaśinī gacha devānt satyāḥ santu yajamānasya kāmāḥ //
 ajāsi rayiṣṭhā pṛthivyām̐ sīdordhvāntarikṣam upa tiṣṭhasva divi te bṛhad bhāḥ /
 tantuṃ tanvan rajaso bhānum anv ihi jyotiṣmataḥ patho rakṣa dhiyā kṛtān /
 anulbaṇaṃ vayata jognvām apo manur bhava janayā daivyaṃ janam //
 manaso havir asi prajāpater varṇo gātrāṇāṃ te gātrabhājo bhūyāsma //
 ime vai sahāstām |
 te vāyur vy avāt
 te garbham adadhātām |
 tam̐ somaḥ prājanayad agnir agrasata
 sa etam prajāpatir āgneyam aṣṭākapālam apaśyat
 taṃ nir avapat
 tenaivainām agner adhi nir akrīṇāt
 tasmād apy anyadevatyām ālabhamāna āgneyam aṣṭākapālam purastān nir vapet |
 agner evainām adhi niṣkrīyā labhate
 yat // vāyur vyavāt tasmād vāyavyā
 yad ime garbham adadhātāṃ tasmād dyāvāpṛthivyā
 yat somaḥ prājanayad agnir agrasata tasmād agnīṣomīyā
 yad anayor viyatyor vāg avadat tasmāt sārasvatī
 yat prajāpatir agner adhi nirakrīṇāt tasmāt prājāpatyā
 sā vā eṣā sarvadevatyā yad ajā vaśā
 vāyavyām ā labheta bhūtikāmas |
 vāyur vai kṣepiṣṭhā devatā
 vāyum eva svena // bhāgadheyenopa dhāvati
 sa evainam bhūtiṃ gamayati
 dyāvāpṛthivyām ā labheta kṛṣamāṇaḥ pratiṣṭhākāmas |
 diva evāsmai parjanyo varṣati vy asyām oṣadhayo rohanti samardhukam asya sasyam bhavati |
 agnīṣomīyām ā labheta yaḥ kāmayeta |
 annavān annādaḥ syām iti |
 agninaivānnam ava runddhe somenānnādyam
 annavān evānnādo bhavati
 sārasvatīm ā labheta yaḥ // īśvaro vāco vaditoḥ san vācaṃ na vadet |
 vāg vai sarasvatī
 sarasvatīm eva svena bhāgadheyenopa dhāvati
 saivāsmin vācaṃ dadhāti
 prājāpatyām ā labheta yaḥ kāmayeta |
 anabhijitam abhi jayeyam iti
 vāyavyayopākaroti
 vāyor evainām avarudhyā labhate |
 ākūtyai tvā kāmāya tvā // ity āha
 yathāyajur evaitat
 kikkiṭākāraṃ juhoti
 kikkiṭākāreṇa vai grāmyāḥ paśavo ramante prāraṇyāḥ patanti
 yat kikkiṭākāraṃ juhoti grāmyāṇām paśūnāṃ dhṛtyai
 paryagnau kriyamāṇe juhoti
 jīvantīm evainām̐ suvargaṃ lokam gamayati
 tvaṃ turīyā vaśinī vaśāsīty āha
 devatraivaināṃ gamayati
 satyāḥ santu yajamānasya kāmā ity āha |
 eṣa vai kāmaḥ // yajamānasya yad anārta udṛcaṃ gachati
 tasmād evam āha |
 ajāsi rayiṣṭhety āha |
 eṣv evaināṃ lokeṣu prati ṣṭhāpayati
 divi te bṛhad bhā ity āha
 suvarga evāsmai loke jyotir dadhāti
 tantuṃ tanvan rajaso bhānum anv ihīty āha |
 imān evāsmai lokāñ jyotiṣmataḥ karoti |
 anulbaṇaṃ vayata joguvām apa iti // āha
 yad eva yajña ulbaṇaṃ kriyate tasyaivaiṣā śāntis |
 manur bhava jañayā daivyaṃ janam ity āha
 mānavyo vai prajās tā evādyāḥ kurute
 manaso havir asīty āha
 svagākṛtyai
 gātrāṇāṃ te gātrabhājo bhūyāsmety āha |
 āśiṣam evaitām ā śāste
 tasyai vā etasyā ekam evādevayajanaṃ yad ālabdhāyām abhraḥ // bhavati
 yad ālabdhāyām abhraḥ syād apsu vā praveśayet sarvāṃ vā prāśnīyāt |
 yad apsu praveśayed yajñaveśasaṃ kuryāt
 sarvām eva prāśnīyād indriyam evātman dhatte
 sā vā eṣā trayāṇām evāvaruddhā saṃvatsarasadaḥ sahasrayājino gṛhamedhinas
 ta evaitayā yajeran
 teṣām evaiṣāptā //
 cittaṃ ca cittiś cākūtaṃ cākūtiś ca vijñātaṃ ca vijñānaṃ ca manaś ca śakvarīś ca darśaś ca pūrṇamāsaś ca bṛhac ca rathaṃtaraṃ ca
 prajāpatir jayān indrāya vṛṣṇe prāyachad ugraḥ pṛtanājyeṣu tasmai viśaḥ sam anamanta sarvāḥ sa ugraḥ sa hi havyo babhūva
 devāsurāḥ saṃyattā āsant sa indraḥ prajāpatim upādhāvat tasmā etāñ jayān prāyachat tān ajuhot
 tato vai devā asurān ajayan
 yad ajayan taj jayānāṃ jayatvam |
 spardhamānenaite hotavyā jayaty eva tām pṛtanām //
 agnir bhūtānām adhipatiḥ sa māvatv indro jyeṣṭhānāṃ yamaḥ pṛthivyā vāyur antarikṣasya sūryo divaś candramā nakṣatrāṇām bṛhaspatir brahmaṇo mitraḥ satyānāṃ varuṇo 'pām̐ samudraḥ srotyānām annam̐ sāmrājyānām adhipati tan māvatu soma oṣadhīnām̐ savitā prasavānām̐ rudraḥ paśūnāṃ tvaṣṭā rūpāṇāṃ viṣṇuḥ parvatānām maruto gaṇānām adhipatayas te māvantu
 pitaraḥ pitāmahāḥ pare 'vare tatās tatāmahā iha māvata /
 asmin brahmann asmin kṣatre 'syām āśiṣy asyām purodhāyām asmin karmann asyāṃ devahūtyām //
 devā vai yad yajñe 'kurvata tad asurā akurvata
 te devā etān abhyātānān apaśyan
 tān abhyātanvata
 yad devānāṃ karmāsīd ārdhyata tat |
 yad asurāṇāṃ na tad ārdhyata
 yena karmaṇertset tatra hotavyās |
 ṛdhnoty eva tena karmaṇā
 yad viśve devāḥ samabharan tasmād abhyātānā vaiśvadevās |
 yad prajāpatir jayān prāyachat tasmāj jayāḥ prājāpatyāḥ //
 yad rāṣṭrabhṛdbhī rāṣṭram ādadata tad rāṣṭrabhṛtām̐ rāṣṭrabhṛttvam |
 te devā abhyātānair asurān abhyātanvata jayair ajayan rāṣṭrabhṛdbhī rāṣṭram ādadata
 yad devā abhyātānair asurān abhyātanvata tad abhyātānānām abhyātānatvam |
 yaj jayair ajayan taj javānāṃ jayatvam |
 yad rāṣṭrabhṛdbhī rāṣṭram ādadata tad rāṣṭrabhṛtām̐ rāṣṭrabhṛttvam |
 tato devā abhavan parāsurās |
 yo bhrātṛvyavānt syāt sa etāñ juhuyāt |
 abhyātānair eva bhrātṛvyān abhyātanute jayair jayati rāṣṭrabhṛdbhī rāṣṭram ā datte
 bhavaty ātmanā parāsya bhrātṛvyo bhavati //
 ṛtāṣāḍ ṛtadhāmāgnir gandharvas tasyauṣadhayo 'psarasa ūrjo nāma sa idam brahma kṣatram pātu tā idam brahma kṣatram pāntu tasmai svāhā tābhyaḥ svāhā
 sam̐hito viśvasāmā sūryo gandharvas tasya marīcayo 'psarasa āyuvaḥ
 suṣumnaḥ sūryaraśmiś candramā gandharvas tasya nakṣatrāṇy apsaraso bekurayas |
 bhujyuḥ suparṇo yajño gandharvas tasya dakṣiṇā apsarasa stavāḥ
 prajāpatir viśvakarmā manaḥ // gandharvas tasyarksāmāny apsaraso vahnayas |
 iṣiro viśvavyacā vāto gandharvas tasyāpo 'psaraso mudās |
 bhuvanasya pate yasya ta upari gṛhā iha ca / sa no rāsvājyānim̐ rāyas poṣam̐ suvīryam̐ saṃvatsarīṇām̐ svastim
 parameṣṭhy adhipatir mṛtyur gandharvas tasya viśvam apsaraso bhuvaḥ
 sukṣitiḥ subhūtir bhadrakṛt suvarvān parjanyo gandharvas tasya vidyuto 'psaraso rucas |
 dūrehetir amṛḍayaḥ // mṛtyur gandharvas tasya prajā apsaraso bhīruvas |
 cāruḥ kṛpaṇakāśī kāmo gandharvas tasyādhayo 'psarasaḥ śocayantīr nāma sa idam brāhma kṣatram pātu tā idam brahma kṣatram pāntu tasmai svāha tābhyaḥ svāhā
 sa no bhuvanasya pate yasya ta upari gṛhā iha ca / uru brahmaṇe 'smai kṣatrāya mahi śarma yacha //
 rāṣṭrakāmāya hotavyā rāṣṭraṃ vai rāṣṭrabhṛto rāṣṭreṇaivāsmai rāṣṭram ava runddhe rāṣṭram eva bhavati |
 ātmane hotavyā rāṣṭraṃ vai rāṣṭrabhṛto rāṣṭram prajā rāṣṭram paśavo rāṣṭraṃ yac chreṣṭho bhavati rāṣṭreṇaiva rāṣṭram ava runddhe vasiṣṭhaḥ samānānām bhavati
 grāmakāmāya hotavyā rāṣṭraṃ vai rāṣṭrabhṛto rāṣṭram̐ sajātā rāṣṭreṇaivāsmai rāṣṭram̐ sajātān ava runddhe grāmī // eva bhavati |
 adhidevane juhoty adhidevana evāsmai sajātān ava runddhe ta enam avaruddhā upa tiṣṭhante
 rathamukha ojaskāmasya hotavyā ojo vai rāṣṭrabhṛta ojo ratha ojasaivāsmā ojo 'va runddha ojasvy eva bhavati
 yo rāṣṭrād apabhūtaḥ syāt tasmai hotavyā yāvanto 'sya rathāḥ syus tān brūyād yuṅgdhvam iti rāṣṭram evāsmai yunakti //
 āhutayo vā etasyāklptā yasya rāṣṭraṃ na kalpate svarathasya dakṣiṇaṃ cakram pravṛhya nāḍīm abhi juhuyād āhutīr evāsya kalpayati tā asya kalpamānā rāṣṭram anu kalpate
 saṃgrāme saṃyatte hotavyā rāṣṭraṃ vai rāṣṭrabhṛto rāṣṭre khalu vā ete vyāyachante ye saṃgrāmam̐ saṃyanti yasya pūrvasya juhvati sa eva bhavati jayati taṃ saṃgrāmaṃ māndhuka idhmaḥ // bhavaty aṅgārā eva prativeṣṭamānā amitrāṇām asya senām prati veṣṭayanti
 ya unmādyet tasmai hotavyā gandharvāpsaraso vā etam un mādayanti ya unmādyaty ete khalu vai gandharvāpsaraso yad rāṣṭrabhṛtas tasmai svāhā tābhyaḥ svāheti juhoti tenaivaināñ chamayati
 naiyagrodha audumbara āśvatthaḥ plākṣa itīdhmo bhavaty ete vai gandharvāpsarasāṃ gṛhāḥ sva evainān // āyatane śamayati |
 abhicaratā pratilomam̐ hotavyāḥ prāṇān evāsya pratīcaḥ prati yauti taṃ tato yena kena ca stṛṇute
 svakṛta iriṇe juhoti pradare vaitad vā asyai nirṛtigṛhītaṃ nirṛtigṛhīta evainaṃ nirṛtyā grāhayati yad vācaḥ krūram tena vaṣaṭ karoti vāca evainaṃ krūreṇa pra vṛścati tājag ārtim ārchati
 yasya kāmayetānnādyam // ā dadīyeti tasya sabhāyām uttāno nipadya bhuvanasya pata iti tṛṇāni saṃ gṛhṇīyāt prajāpatir vai bhuvanasya patiḥ prajāpatinaivāsyānnādyam ā datta idam aham amuṣyāmuṣyāyaṇasyānnādyam̐ harāmīty āhānnādyam evāsya harati ṣaḍbhir harati ṣaḍ vā ṛtavaḥ prajāpatinaivāsyānnādyam ādāyartavo 'smā anu pra yachanti //
 yo jyeṣṭhabandhur apabhūtaḥ syāt tam̐ sthale 'vasāyya brahmaudanaṃ catuḥśarāvam paktvā tasmai hotavyā varṣma vai rāṣṭrabhṛto varṣma sthalaṃ varṣmaṇaivainaṃ varṣma samānānāṃ gamayati catuḥśarāvo bhavati dikṣv eva prati tiṣṭhati kṣīre bhavati rucaṃ evāsmin dadhāty ud dharati śṛtatvāya sarpiṣvān bhavati medhyatvāya catvāra ārṣeyāḥ prāśnanti diśām eva jyotiṣi juhoti //
 devikā nir vapet prajākāmaś chandām̐si vai devikāś chandām̐sīva khalu vai prajāś chandobhir evāsmai prajāḥ pra janayati
 prathamaṃ dhātāraṃ karoti mithunī eva tena karoty anv evāsmā anumatir manyate rāte rākā pra sinīvalī janayati prajāsv eva prajātāsu kuhvā vācaṃ dadhāti |
 etā eva nir vapet paśukāmaś chandām̐si vai devikāś chandām̐si // iva khalu vai paśavaś chandobhir evāsmai paśūn pra janayati prathamaṃ dhātāraṃ karoti praiva tena vāpayaty anv evāsmā anumatir manyate rāte rākā pra sinīvālī janayati paśūn eva prajātān kuhvā prati ṣṭhāpayati |
 etā eva nir vaped grāmakāmaś chandām̐si vai devikāś chandām̐sīva khalu vai grāmaś chandobhir evāsmai grāmam // ava runddhe madhyato dhātāraṃ karoti madhyata evainaṃ grāmasya dadhāti |
 etā eva nir vapej jyogāmayāvī chandām̐si vai devikāś chandām̐si khalu vā etam abhi manayante yasya jyog āmayati chandobhir evainam agadaṃ karoti madhyato dhātāraṃ karoti madhyato vā etasyāklptaṃ yasya jyog āmayati madhyata evāsya tena kalpayati |
 etā eva niḥ // vaped yaṃ yajño nopanamec chandām̐si vai devikāś chandām̐si khalu vā etaṃ nopa namanti yaṃ yajño nopanamati prathamaṃ dhātāraṃ karoti mukhata evāsmai chandām̐si dadhāty upainaṃ yajño namati |
 etā eva nir vaped ījānaś chandām̐si vai devikā yātayāmānīva khalu vā etasya chandām̐si ya ījāna uttamaṃ dhātāraṃ karoti // upariṣṭād evāsmai chandām̐sy ayātayāmāny ava runddha upainam uttaro yajño namati |
 etā eva nir vaped yam medhā nopanamec chandām̐si vai devikāś chandām̐si khalu vā etaṃ nopa namanti yam medhā nopanamati prathamaṃ dhātāraṃ karoti mukhata evāsmai chandām̐si dadhāty upainam medhā namati |
 etā eva nir vapet // rukkāmaś chandām̐si vai devikāś chandām̐sīva khalu vai ruk chandobhir evāsmin rucaṃ dadhāti kṣīre bhavanti rucam evāsmin dadhati madhyato dhātāraṃ karoti madhyata evainam̐ ruco dadhāti
 gāyatrī vā anumatis triṣṭug rākā jagatī sinīvāly anuṣṭup kuhūr dhātā vaṣaṭkāraḥ pūrvapakṣo rākāparapakṣaḥ kuhūr amāvāsyā sinīvalī paurṇamāsy anumatiś candramā dhātā |
 aṣṭau // vasavo 'ṣṭākṣarā gāyatry ekādaśa rudrā ekādaśākṣarā triṣṭub dvādaśādityā dvādaśākṣarā jagatī prajāpatir anuṣṭub dhātā vaṣaṭkāras |
 etad vai devikāḥ sarvāṇi ca chandām̐si sarvāś ca devatā vaṣaṭkāras tā yat saha sarvā nirvaped īśvarā enam pradaho dve prathame nirupya dhātus tṛtīyaṃ nir vapet tatho evottare nir vapet tathainaṃ na pra dahanty atho yasmai kāmāya nirupyante tam evābhir upāpnoti //
 vāstoṣ pate prati jānīhy asmānt svāveśo anamīvo bhavā naḥ / yat tvemahe prati tan no juṣasva śaṃ na edhi dvipade śaṃ catuṣpade //
 vāstoṣ pate śagmayā sam̐sadā te sakṣīmahi raṇvayā gātumatyā / āvaḥ kṣema uta yoge varaṃ no yūyam pāta svastibhiḥ sadā naḥ //
 yat sāyamprātar agnihotraṃ juhoty āhutīṣṭakā eva tā upa dhatte // yajamāno 'horātrāṇi vā etasyeṣṭakā ya āhitāgnir yat sāyamprātar juhoty ahorātrāṇy evāptveṣṭakāḥ kṛtvopa dhatte
 daśa samānatra juhoti daśākṣarā virāḍ virājam evāptveṣṭakāṃ kṛtvopa dhatte |
 atho virājy eva yajñam āpnoti cityaścityo 'sya bhavati tasmād yatra daśoṣitvā prayāti tad yajñavāstv avāstv eva tad yat tato 'rvācīnam // rudraḥ khalu vai vāstoṣpatir yad ahutvā vāstoṣpatīyam prayāyād rudra enam bhūtvāgnir anūtthāya hanyād vāstoṣpatīyaṃ juhoti bhāgadheyenaivainam̐ śamayati nārtim ārchati yajamānas |
 yad yukte juhuyād yathā prayāte vāstāv āhutiṃ juhoti tādṛg eva tad yad ayukte juhuyād yathā kṣema āhutiṃ juhoti tādṛg eva tad ahutam asya vāstoṣpatīyam̐ syāt // dakṣiṇo yukto bhavati savyo 'yuktas |
 atha vāstoṣpatīyaṃ juhoty ubhayam evākar aparivargam evainam̐ śamayati
 yad ekayā juhuyād darvihomaṃ kuryāt puro'nuvākyām anūcya yājyayā juhoti sadevatvāya
 yad dhuta ādadhyād rudraṃ gṛhān anvārohayed yad avakṣāṇāny asamprakṣāpya prayāyād yathā yajñaveśasaṃ vādahanaṃ vā tādṛg eva tat |
 ayaṃ te yonir ṛtviya ity araṇyoḥ samārohayati // eṣa vā agner yoniḥ sva evainaṃ yonau samārohayati |
 atho khalv āhur yad araṇyoḥ samārūḍho naśyed ud asyāgniḥ sīdet punarādheyaḥ syād iti
 yā te agne yajñiyā tanūs tayehy ā rohety ātmant samārohayate
 yajamāno vā agner yoniḥ svāyām evainaṃ yonyām̐ samārohayate //
 tvam agne bṛhad vayo dadhāsi deva dāśuṣe / kavir gṛhapatir yuvā //
 havyavāḍ agnir ajaraḥ pitā no vibhur vibhāvā sudṛśīko asme / sugārhapatyāḥ sam iṣo didīhy asmadriyak sam mimīhi śravām̐si //
 tvaṃ ca soma no vaśo jīvātuṃ na marāmahe / priyastotro vanaspatiḥ //
 brahmā devānām padavīḥ kavīnām ṛṣir viprāṇām mahiṣo mṛgāṇām / śyeno gṛdhrāṇām̐ svadhitir vanānām̐ somaḥ // pavitram aty eti rebhan //
 ā viśvadevam̐ satpatim̐ sūktair adyā vṛṇīmahe / satyasavam̐ savitāram //
 ā satyena rajasā vartamāno niveśayann amṛtam martyaṃ ca / hirṇyayena savitā rathenā devo yāti bhuvanā vipaśyan //
 yathā no aditiḥ karat paśve nṛbhyo yathā gave / yathā tokāya rudriyam //
 mā nas toke tanaye mā na āyuṣi mā no goṣu mā // no aśveṣu rīriṣaḥ / vīrān mā no rudra bhāmito vadhīr haviṣmanto namasā vidhema te //
 udapruto na vayo rakṣamāṇā vāvadato abhriyasyeva ghoṣāḥ / giribhrajo normayo madanto bṛhaspatim abhy arkā anāvan //
 ham̐sair iva sakhibhir vāvadadbhir aśmanmayāni nahanā vyasyan / bṛhaspatir abhikanikradad gā uta prāstaud uc ca vidvān agāyat //
 endra sānasim̐ rayim // sajitvānam̐ sadāsaham / varṣiṣṭham ūtaye bhara //
 pra sasāhiṣe puruhūta śatrūñ jyeṣṭhas te śuṣma iha rātir astu / indrā bhava dakṣiṇenā vasūni patiḥ sindhūnām asi revatīnām //
 tvam̐ sutasya pītaye sadyo vṛddho ajāyathāḥ / indra jyaiṣṭhyāya sukrato //
 bhuvas tvam indra brahmaṇā mahān bhuvo viśveṣu savaneṣu yajñiyaḥ / bhuvo n ṝm̐ś cyautno viśvasmin bhare jyeṣṭhaś ca mantraḥ // viśvacarṣaṇe //
 mitrasya carṣaṇīdhṛtaḥ śravo devasya sānasim / satyaṃ citraśravastamam //
 mitro janān yātayati prajānan mitro dādhāra pṛthivīm uta dyām / mitraḥ kṛṣṭīr animiṣābhi caṣṭe satyāya havyaṃ ghṛtavad vidhema //
 pra sa mitra marto astu prayasvān yas ta āditya śikṣati vratena / na hanyate na jīyate tvoto nainam am̐ho aśnoty antito na dūrāt //
 yat // cid dhi te viśo yathā pra deva varuṇa vratam / mimīmasi dyavidyavi //
 yat kiṃ cedaṃ varuṇa daivye jane 'bhidroham manuṣyāś carāmasi / acittī yat tava dharmā yuyopima mā nas tasmād enaso deva rīriṣaḥ //
 kitavāso yad riripur na dīvi yad vā ghā satyam uta yan na vidma / sarvā tā vi ṣya śithireva devāthā te syāma varuṇa priyāsaḥ //
 pūrṇā paścād uta pūrṇā purastād un madhyataḥ paurṇamāsī jigāya / tasyāṃ devā adhi saṃvasanta uttame nāka iha mādayantām //
 yat te devā adadhur bhāgadheyam amāvāsye saṃvasanto mahitvā / sā no yajñam pipṛhi viśvavāre rayiṃ no dhehi subhage suvīram //
 niveśanī saṃgamanī vasūnāṃ viśvā rūpāṇi vasūny āveśayantī / sahasrapoṣam̐ subhagā rarāṇā sā na ā gan varcasā // saṃvidānā //
 agnīṣomau prathamau vīryeṇa vasūn rudrān ādityān iha jinvatam / mādhyam̐ hi paurṇamāsaṃ juṣethām brahmaṇā vṛddhau sukṛtena sātāv athāsmabhyam̐ sahavīrām̐ rayiṃ ni yachataṃ //
 ādityāś cāṅgirasaś cāgnīn ādadhata te darśapūrṇamāsau praipsan
 teṣām aṅgirasāṃ niruptam̐ havir āsīd athādityā etau homāv apaśyan tāv ajuhavus tato vai te darśapūrṇamāsau // pūrva ālabhanta
 darśapūrṇamāsāv ālabhamāna etau homau purastāj juhuyāt sākṣād eva darśapūrṇamāsāv ā labhate
 brahmavādino vadanti
 sa tvai darśapūrṇamāsāv ālabheta ya enayor anulomaṃ ca pratilomaṃ ca vidyād iti |
 amāvāsyāyā ūrdhvaṃ tad anulomam paurṇamāsyai pratīcīnaṃ tat pratilomam |
 yat paurṇamāsīm pūrvām ālabheta pratilomam enāv ā labhetāmum apakṣīyamāṇam anv apa // kṣīyeta
 sārasvatau homau purastāj juhuyād amāvāsyā vai sarasvaty anulomam evaināv ā labhate 'mum āpyāyamānam anv ā pyāyate |
 āgnāvaiṣṇavam ekādaśakapālam purastān nir vapet sarasvatyai carum̐ sarasvate dvādaśakapālam |
 yad āgneyo bhavaty agnir vai yajñamukhaṃ yajñamukham evarddhim purastād dhatte
 yad vaiṣṇavo bhavati yajño vai viṣṇur yajñam evārabhya pra tanute
 sarasvatyai carur bhavati sarasvate dvādaśakapālo 'māvāsyā vai sarasvatī pūrṇamāsaḥ sarasvān tāv eva sākṣād ā rabhata ṛdhnoty ābhyām |
 dvādaśakapālaḥ sarasvate bhavati mithunatvāya prajātyai
 mithunau gāvau dakṣiṇā samṛddhyai //
 ṛṣayo vā indram pratyakṣaṃ nāpaśyan
 taṃ vasiṣṭhaḥ pratyakṣam paśyat
 so 'bravīd brāhmaṇaṃ te vakṣyāmi yathā tvatpurohitāḥ prajāḥ prajaniṣyante 'tha metarebhya ṛṣibhyo mā pra voca iti
 tasmā etānt stomabhāgān abravīt
 tato vasiṣṭhapurohitāḥ prajāḥ prājāyanta
 tasmād vāsiṣṭho brahmā kāryaḥ praiva jāyate
 raśmir asi kṣayāya tvā kṣayaṃ jinveti // āha devā vai kṣayo devebhya eva yajñam prāha
 pretir asi dharmāya tvā dharmaṃ jinvety āha manuṣyā vai dharmo manuṣyebhya eva yajñam prāhānvitir asi dive tvā divaṃ jinvety āhaibhya eva lokebhyo yajñam prāha
 viṣṭambho 'si vṛṣṭyai tvā vṛṣṭiṃ jinvety āha vṛṣṭiṃ evāva // runddhe
 pravāsy anuvāsīty āha mithunatvāya |
 uśig asi vasubhyas tvā vasūñ jinvety āhāṣṭau vasava ekādaśa rudrā dvādaśādityā etāvanto vai devās tebhya eva yajñam prāha |
 ojo 'si pitṛbhyas tvā pit ṝñ jinvety āha devān eva pit ṝn anu saṃ tanoti
 tantur asi prajābhyas tvā prajā jinva // ity āha pit ṝn eva prajā anu saṃ tanoti
 pṛtanāṣāḍ asi paśubhyas tvā paśūñ jinvety āha prajā eva paśūn anu saṃ tanoti
 revad asy oṣadhībhyas tvauṣadhīr jinvety āhauṣadhīṣv eva paśūn prati ṣṭhāpayati |
 abhijid asi yuktagrāvendrāya tvendraṃ jinvety āhābhijityā adhipatir asi prāṇāya tvā prāṇam // jinvety āha prajāsv eva prāṇān dadhāti
 trivṛd asi pravṛd asīty āha mithunatvāya
 sam̐roho 'si nīroho 'sīty āha prajātyai
 vasuko 'si veṣaśrir asi vasyaṣṭir asīty āha pratiṣṭhityai //
 agninā devena pṛtanā jayāmi gāyatreṇa chandasā tṛvṛtā stomena rathaṃtareṇa sāmnā vaṣaṭkāreṇa vajreṇa pūrvajān bhrātṛvyān adharān pādayāmy avainān bādhe praty enān nude 'smin kṣaye 'smin bhūmiloke yo 'smān dveṣṭi yaṃ ca vayaṃ dviṣmo viṣṇoḥ krameṇāty enān krāmāmi |
 indreṇa devena pṛtanā jayāmi traiṣṭubhena chandasā pañcadaśena stomena bṛhatā sāmnā vaṣaṭkāreṇa vajreṇa // sahajān
 viśvebhir devebhiḥ pṛtanā jayāmi jāgatena chandasā saptadaśena stomena vāmadevyena sāmnā vaṣaṭkāreṇa vajreṇāparajān
 indreṇa sayujo vayam̐ sāsahyāma pṛtanyataḥ / ghnanto vṛtrāṇy aprati
 yat te agne tejas tenāhaṃ tejasvī bhūyāsaṃ yat te agne varcas tenāhaṃ vacasvī bhūyāsaṃ yat te agne haras tenāham̐ harasvī bhūyāsam //
 ye devā yajñahano yajñamuṣaḥ pṛthivyām adhy āsate / agnir mā tebhyo rakṣatu gachema sukṛto vayam //
 āganma mitrāvaruṇā vareṇyā rātrīṇām bhāgo yuvayor yo asti / nākaṃ gṛhṇānāḥ sukṛtasya loke tṛtīye pṛṣṭhe adhi rocane divaḥ //
 ye devā yajñahano yajñamuṣo 'ntarikṣe 'dhy āsate / vāyur mā tebhyo rakṣatu gachema sukṛto vayam //
 yās te rātrīḥ savitaḥ // devayānīr antarā dyāvāpṛthivī viyanti / gṛhaiś ca sarvaiḥ prajayā nv agre suvo ruhāṇās taratā rajām̐si //
 ye devā yajñahano yajñamuṣo divy adhy āsate / sūryo mā tebhyo rakṣatu gachema sukṛto vayam //
 yenendrāya samabharaḥ payām̐sy uttamena haviṣā jātavedaḥ / tenāgne tvam uta vardhayemam̐ sajātānām̐ śraiṣṭhya ā dhehy enam //
 yajñahano vai devā yajñamuṣaḥ // santi ta eṣu lokeṣv āsata ādadāna vimathnānā yo dadāti yo yajate tasya / ye devā yajñahanaḥ pṛthivyām adhy āsate ye antarikṣe ye divīty āhemān eva lokām̐s tīrtvā sagṛhaḥ sapaśuḥ suvargaṃ lokam eti |
 apa vai somenejānād devatāś ca yajñaś ca krāmanty āgneyam pañcakapālam udavasānīyaṃ nir vaped agniḥ sarvā devatāḥ // pāṅkto yajño devatāś caiva yajñaṃ cāva runddhe
 gāyatro vā agnir gāyatrachandās taṃ chandasā vy ardhayati yat pañcakapālaṃ karoty aṣṭākapālaḥ kāryo 'ṣṭākṣarā gāyatrī gāyatro 'gnir gāyatrachandāḥ svenaivainaṃ chandasā sam ardhayati
 paṅktyau yājyānuvākye bhavataḥ pāṅkto yajñas tenaiva yajñān naiti //
 sūryo mā devo devebhyaḥ pātu vāyur antarikṣād yajamāno 'gnir mā pātu cakṣuṣaḥ / sakṣa śūṣa savitar viśvacarṣaṇa etebhiḥ soma nāmabhir vidhema te tebhiḥ soma nāmabhir vidhema te /
 aham parastād aham avastād ahaṃ jyotiṣā vi tamo vavāra / yad antarikṣaṃ tad u me pitābhūd aham̐ sūryam ubhayato dadarśāham bhūyāsam uttamaḥ samānānām //
 ā samudrād āntarikṣāt prajāpatir udadhiṃ cyāvayātīndraḥ pra snautu maruto varṣayantu |
 un nambhaya pṛthivīm bhinddhīdaṃ divyaṃ nabhaḥ / udno divyasya no dehīśāno vi sṛjā dṛtim //
 paśavo vā ete yad āditya eṣa rudro yad agnir oṣadhīḥ prāsyāgnāv ādityaṃ juhoti rudrād eva paśūn antar dadhāty atho oṣadhīṣv eva paśūn // prati ṣṭhāpayati
 kavir yajñasya vi tanoti panthāṃ nākasya pṛṣṭhe adhi rocane divaḥ / yena havyaṃ vahasi yāsi dūta itaḥ pracetā amutaḥ sanīyān //
 yās te viśvāḥ samidhaḥ santy agne yāḥ pṛthivyām barhiṣi sūrye yāḥ / tās te gachantv āhutiṃ ghṛtasya devāyate yajamānāya śarma //
 āśāsānaḥ suvīryam̐ rāyas poṣam̐ svaśviyam / bṛhaspatinā rāyā svagākṛto mahyaṃ yajamānāya tiṣṭha //
 saṃ tvā nahyāmi payasā ghṛtena saṃ tvā nahyāmy apa oṣadhībhiḥ / saṃ tvā nahyāmi prajayāham adya sā dīkṣitā sanavo vājam asme //
 praitu brahmaṇas patnī vediṃ varṇena sīdatu /
 athāham anukāminī sve loke viśā iha /
 suprajasas tvā vayam̐ supatnīr upa sedima / agne sapatnadambhanam adabdhāso adābhyam //
 imaṃ vi ṣyāmi varuṇasya pāśam // yam abadhnīta svitā suketaḥ / dhātuś ca yonau sukṛtasya loke syonam me saha patyā karomi //
 prehy udehy ṛtasya vāmīr anv agnis te 'graṃ nayatv aditir madhyaṃ dadatām̐ rudrāvasṛṣṭāsi yuvā nāma mā mā him̐sīs |
 vasubhyo rudrebhya ādityebhyo viśvebhyo vo devebhyaḥ pannejanīr gṛhṇāmi
 yajñāya vaḥ pannejanīḥ sādayāmi
 viśvasya te viśvāvato vṛṣṇiyāvataḥ // tavāgne vāmīr anu saṃdṛśi viśvā retām̐si dhiṣīya |
 agan devān yajño ni devīr devebhyo yajñam aśiṣann asmint sunvati yajamāna āśiṣaḥ svāhākṛtāḥ samudreṣṭhā gandharvam ā tiṣṭhatānu / vātasya patmann iḍa īḍitāḥ //
 vaṣaṭkāro vai gāyatriyai śiro 'chinat tasyai rasaḥ parāpatat sa pṛthivīm prāviśat sa khadiro 'bhavad yasya khādiraḥ sruvo bhavati chandasām eva rasenāva dyati sarasā asyāhutayo bhavanti
 tṛtīyasyām ito divi soma āsīt taṃ gāyatry āharat tasya parṇam achidyata tat parṇo 'bhavat tat parṇasya parṇatvaṃ yasya parṇamayī juhūḥ // bhavati saumyā asyāhutayo bhavanti juṣante 'sya devā āhutīs |
 devā vai brahmann avadanta tat parṇa upāśṛṇot suśravā vai nāma yasya parṇamayī juhūr bhavati na pāpam̐ ślokam̐ śṛṇoti
 brahma vai parṇo viṇ maruto 'nnaṃ viṇ māruto 'śvattho yasya parṇamayī juhūr bhavaty āśvatthy upabhṛd brahmaṇaivānnam ava runddhe 'tho brahma // eva viśy adhy ūhati
 rāṣṭraṃ vai parṇo viḍ aśvattho yat parṇamayī juhūr bhavaty āśvatthy upabhṛd rāṣṭram eva viśy adhy ūhati
 prajāpatir vā ajuhot sā yatrāhutiḥ pratyatiṣṭhat tato vikaṅkata ud atiṣṭhat tataḥ prajā asṛjata yasya vaikaṅkatī dhruvā bhavati praty evāsyāhutayas tiṣṭhanty atho praiva jāyate |
 etad vai sruvām̐ rūpaṃ yasyaivam̐rūpāḥ sruco bhavanti sarvāṇy evainam̐ rūpāṇi paśūnām upa tiṣṭhante nāsyāparūpam ātmañ jāyate //
 upayāmagṛhīto 'si prajāpataye tvā jyotiṣmate jyotiṣmantaṃ gṛhṇāmi dakṣāya dakṣavṛdhe rātaṃ devebhyo 'gnijihvebhyas tvartāyubhya indrajyeṣṭhebhyo varuṇarājabhyo vātāpibhyaḥ parjanyātmabhyo dive tvāntarikṣāya tvā pṛthivyai tvā |
 apendra dviṣato mano 'pa jijyāsato jahy apa yo no 'rātīyati taṃ jahi
 prāṇāya tvāpānāya tvā vyānāya tvā sate tvāsate tvādbhyas tvauṣadhībhyo viśvebhyas tvā bhutebhyo yataḥ prajā {F akkhidrā}{FN The reading arikhadrā of BI is same as that of MSS which Caland shows in the note in the edition of Baudh;SS}{W akhidrā}{ASS akkhidrā}{BI arikhadrā}{GOLS akkhidrā} ajāyanta tasmai tvā prajāpataye vibhūdāvne jyotiṣmate jyotiṣmantaṃ juhomi //
 yāṃ vā adhvaryuś ca yajamānaś ca devatām antaritas tasyā ā vṛścyete
 prājāpatyaṃ dadhigrahaṃ gṛhṇīyāt
 prajāpatiḥ sarvā devatās |
 devatābhya eva ni hnuvāte
 jyeṣṭho vā eṣa grahāṇām |
 yasyaiṣa gṛhyate jyaiṣṭhyam eva gachati
 sarvāsāṃ vā etad devatānām̐ rūpaṃ yad eṣa grahas |
 yasyaiṣa gṛhyate sarvāṇy evainam̐ rūpāṇi paśūnām upa tiṣṭhante |
 upayāmagṛhītaḥ // asi prajāpataye tvā jyotiṣmate jyotiṣmantaṃ gṛhṇāmīty āha
 jyotir evainam̐ samānānāṃ karoti |
 agnijihvebhyas tvartāyubhya ity āha |
 etāvatīr vai devatās
 tābhya evainam̐ sarvābhyo gṛhṇāti |
 apendra dviṣato mana ity āha
 bhrātṛvyāpanuttyai
 prāṇāya tvāpānāya tvety āha
 prāṇān eva yajamāne dadhāti
 tasmai tvā prajāpataye vibhūdāvne jyotiṣmate jyotiṣmantaṃ juhomi // ity āha
 prajāpatiḥ sarvā devatāḥ
 sarvābhya evainaṃ devatābhyo juhoti |
 ājyagrahaṃ gṛhṇīyāt tejaskāmasya
 tejo vā ājyam |
 tejasvy eva bhavati
 somagrahaṃ gṛhṇīyād brahmavarcasakāmasya
 brahmavarcasaṃ vai somas |
 brahmavarcasy eva bhavati
 dadhigrahaṃ gṛhṇīyāt paśukāmasya |
 ūrg vai dadhi |
 ūrk paśavas |
 ūrjaivāsmā ūrjam paśūn ava runddhe //
 tve kratum api vṛñjanti viśve dvir yad ete trir bhavanty ūmāḥ / svādoḥ svādīyaḥ svādunā sṛjā sam ata ū ṣu madhu madhunābhi yodhi //
 upayāmagṛhīto 'si prajāpataye tvā juṣṭaṃ gṛhṇāmy eṣa te yoniḥ prajāpataye tvā /
 prāṇagrahān gṛhṇāty etāvad vā asti yāvad ete grahā stomāś chandām̐si pṛṣṭhāni diśo yāvad evāsti tat // ava runddhe
 jyeṣṭhā vā etān brāhmaṇāḥ purā vidvām akran tasmāt teṣām̐ sarvā diśo 'bhijitā abhūvan yasyaite gṛhyante jyaiṣṭhyam eva gachaty abhi diśo jayati
 pañca gṛhyante pañca diśaḥ sarvāsv eva dikṣv ṛdhnuvanti
 navanava gṛhyante nava vai puruṣe prāṇāḥ prāṇān eva yajamāneṣu dadhati
 prāyaṇīye codayanīye ca gṛhyante prāṇā vai prāṇagrahāḥ // prāṇair eva prayanti prāṇair ud yanti
 daśame 'han gṛhyante prāṇā vai prāṇagrahāḥ prāṇebhyaḥ khalu vā etat prajā yanti yad vāmadevyaṃ yoneś cyavate daśame 'han vāmadevyaṃ yoneś cyavate yad daśame 'han gṛhyante prāṇebhya eva tat prajā na yanti //
 pra devaṃ devyā dhiyā bharatā jātavedasam / havyā no vakṣad ānuṣak //
 ayam u ṣya pra devayur hotā yajñāya nīyate / ratho na yor abhīvṛto ghṛṇīvān cetati tmanā //
 ayam agnir uruṣyaty amṛtād iva janmanaḥ / sahasaś cit sahīyān devo jīvātave kṛtaḥ //
 iḍāyās tvā pade vayaṃ nābhā pṛthivyā adhi / jātavedo ni dhīmahy agne havyāya voḍhave //
 agne viśvebhiḥ svanīka devair ūrṇāvantam prathamaḥ sīda yonim / kulāyinaṃ ghṛtavantam̐ savitre yajñaṃ naya yajamānāya sādhu //
 sīda hotaḥ sva u loke cikitvānt sādayā yajñam̐ sukṛtasya yonau / devāvīr devān haviṣā yajāsy agne bṛhad yajamāne vayo dhāḥ //
 ni hotā hotṛṣadane vidānas tveṣo dīdivām̐ asadat sudakṣaḥ / adabdhavratapramatir vasiṣṭhaḥ sahasrambharaḥ śucijihvo agniḥ //
 tvaṃ dūtas tvam // u naḥ paraspās tvaṃ vasya ā vṛṣabha praṇetā / agne tokasya nas tane tanūnām aprayuchan dīdyad bodhi gopāḥ //
 abhi tvā deva savitar īśānaṃ vāryāṇām / sadāvan bhāgam īmahe //
 mahī dyauḥ pṛthivī ca na imaṃ yajñam mimikṣatām / pipṛtāṃ no bharīmabhiḥ //
 tvām agne puṣkarād adhy atharvā nir amanthata / mūrdhno viśvasya vāghataḥ //
 tam u // tvā dadhyaṅṅ ṛṣiḥ putra īdhe atharvaṇaḥ / vṛtrahaṇam puraṃdaram //
 tam u tvā pāthyo vṛṣā sam īdhe dasyuhantamam dhanaṃjayam̐ raṇeraṇe //
 uta bruvantu jantava ud agnir vṛtrahājani / dhanaṃjayo raṇeraṇe //
 ā yam̐ haste na khādinam̐ śiśuṃ jātaṃ na bibhrati / viśām agnim̐ svadhvaram //
 pra devaṃ devavītaye bharatā vasuvittamam / ā sve yonau ni ṣīdatu //
 ā // jātaṃ jātavedasi priyam̐ śiśītātithim / syona ā gṛhapatim //
 agnināgniḥ sam idhyate kavir gṛhapatir yuvā / havyavāḍ juhvāsyaḥ //
 tvam̐ hy agne agninā vipro vipreṇa sant satā / sakaḥ sakhyā samidhyase //
 tam marjayanta sukratum puroyāvānam ājiṣu / sveṣu kṣayeṣu vājinam //
 yajñena yajñam ayajanta devās tāni dharmāṇi prathamāny āsan / te ha nākam mahimānaḥ sacante yatra pūrve sādhyāḥ santi devāḥ //
 yuñjānaḥ prathamam manas tatvāya savitā dhiyaḥ / agniṃ jyotir nicāyya pṛthivyā adhy ābharat //
 yuktvāya manasā devānt suvar yato dhiyā divam / bṛhaj jyotiḥ kariṣyataḥ savitā pra suvati tān //
 yuktena manasā vayaṃ devasya savituḥ save / suvargeyāya śaktyai //
 yuñjate mana uta yuñjate dhiyo viprā viprasya bṛhato vipaścitaḥ / vi hotrā dadhe vayuṇāvid eka it // mahī devasya savituḥ pariṣṭutiḥ //
 yuje vām brahma pūrvyaṃ namobhir vi ślokā yanti pathyeva sūrāḥ / śṛṇvanti viśve amṛtasya putrā ā ye dhāmāni divyāni tasthuḥ //
 yasya prayāṇam av anya id yayur devā devasya mahimānam arcataḥ / yaḥ pārthivāni vimame sa etaśo rajām̐si devaḥ savitā mahitvanā //
 deva savitaḥ pra suva yajñam pra suva // yajñapatim bhagāya divyo gandharvaḥ ketapūḥ ketaṃ naḥ punātu vācas patir vācam adya svadāti naḥ //
 imaṃ no deva savitar yajñam pra suva devāyuvam̐ sakhividam̐ satrājitaṃ dhanajitam̐ suvarjitam //
 ṛcā stomam̐ sam ardhaya gāyatreṇa rathaṃtaram / bṛhad gāyatravartani //
 devasya tvā savituḥ prasave 'śvinor bāhubhyām pūṣṇo hastābhyām gāyatreṇa chandasā dade 'ṅgirasvat |
 abhrir asi nāriḥ // asi pṛthivyāḥ sadhasthād agnim purīṣyam aṅgirasvad ā bhara traiṣṭubhena tvā chandasā dade 'ṅgirasvat |
 babhrir asi nārir asi tvayā vayam̐ sadhastha āgnim̐ śakema khanitum purīṣyaṃ jāgatena tvā chandasā dade 'ṅgirasvat |
 hasta ādhāya savitā bibhrad abhrim̐ hiraṇyayīm / tayā jyotir ajasram id agniṃ khātvī na ā bharānuṣṭubhena tvā chandasā dade 'ṅgirasvat //
 imām agṛbhṇan raśanām ṛtasya pūrva āyuṣi vidatheṣu kavyā / tayā devāḥ sutam ā babhūvur ṛtasya sāmant saram ārapantī //
 pratūrtaṃ {F vājinn}{W vajinn}{ASS vājinn}{BI vājinn}{GOLS -} ā drava variṣṭhām anu saṃvatam / divi te janma paramam antarikṣe nābhiḥ pṛthivyām adhi yoniḥ //
 yuñjāthām̐ rāsabhaṃ yuvam asmin yāme vṛṣaṇvasū / agnim bharantam asmayum //
 yogeyoge tavastaraṃ vāje-vāje havāmahe / sakhāya indram ūtaye //
 pratūrvan // ehy avakrāmann aśastī rudrasya gāṇapatyān mayobhūr ehi / urv antarikṣam anv ihi svastigavyūtir abhayāni kṛṇvan //
 pūṣṇā sayujā saha pṛthivyāḥ sadhasthād agnim puriṣyam aṅgirasvad achehi |
 agnim purīṣyam aṅgirasvad achemas |
 agnim purīṣyam aṅgirasvad bhariṣyāmas |
 agnim purīṣyam aṅgirasvad bharāmaḥ /
 anv agnir uṣasām agram akhyad anv ahāni prathamo jātavedāḥ / anu sūryasya // purutrā ca raśmīn anu dyāvāpṛthivī ā tatāna //
 āgatya vājy adhvanaḥ sarvā mṛdho vi dhūnute / agnim̐ sadhasthe mahati cakṣuṣā ni cikīṣate //
 ākramya vājin pṛthivīm agnim icha rucā tvam / bhūyā vṛtvāya no brūhi yataḥ khanāma taṃ vayam //
 dyaus te pṛṣṭham pṛthivī sadhastham ātmāntarikṣam̐ samudras te yoniḥ / vikhyāya cakṣuṣā tvam abhi tiṣṭha // pṛtanyataḥ //
 ut krāma mahate saubhagāyāsmād āsthānād draviṇodā vājin / vayam̐ syāma sumatau pṛthivyā agniṃ khaniṣyanta upasthe asyāḥ //
 ud akramīd draviṇodā vājy arvākaḥ sa lokam̐ sukṛtam pṛthivyāḥ / tataḥ khanema supratīkam agnim̐ suvo ruhāṇā adhi nāka uttame //
 {F apo}{W apo}{ASS apo}{BI apo}{GOLS -} devīr upa sṛja madhumatīr ayakṣmāya prajābhyaḥ / tāsām̐ sthānād uj jihatām oṣadhayaḥ supippalāḥ //
 jigharmi // agnim manasā ghṛtena pratikṣyantam bhuvanāni viśvā / pṛthuṃ tiraścā vayasā bṛhantaṃ vyaciṣṭham annam̐ rabhasaṃ vidānam //
 ā tvā jigharmi vacasā ghṛtenārakṣasā manasā taj juṣasva / maryaśrī spṛhayadvarṇo agnir nābhimṛśe tanuvā jarhṛṣāṇaḥ //
 pari vājapatiḥ kavir agnir havyāny akramīt / dadhad ratnāni dāśuṣe //
 pari tvāgne puraṃ vayaṃ vipram̐ sahasya dhīmahi / dhṛṣadvarṇaṃ divedive bhettāram bhaṅgurāvataḥ //
 tvam agne dyubhis tvam āśuśukṣaṇis tvam adbhyas tvam aśmanasa pari / tvaṃ vanebhyas tvam oṣadhībhyas tvaṃ nṛṇāṃ nṛpate jāyase śuciḥ //
 devasya tvā savituḥ prasave 'śvinor bāhubhyām pūṣṇo hastābhyām pṛthivyāḥ sadhasthe 'gnim purīṣyam aṅgirasvat khanāmi //
 jyotiṣmantaṃ tvāgne supratīkam ajasreṇa bhānunā dīdyānam / śivam prajābhyo 'him̐santam pṛthivyāḥ sadhasthe 'gnim purīṣyam aṅgirasvat khanāmi //
 apām pṛṣṭham asi saprathā urv agnim bhariṣyad aparāvapiṣṭham / vardhamānam maha ā ca puṣkaraṃ divo mātrayā variṇā prathasva //
 śarma ca sthaḥ // varma ca stho achidre bahule ubhe / vyacasvatī saṃ vasāthām bhartam agnim purīṣyam //
 saṃ vasāthām̐ suvarvidā samīcī urasā tmanā / agnim antar bhariṣyantī jyotiṣmantam ajasram it //
 purīṣyo 'si viśvabharāḥ / atharvā tvā prathamo nir amanthad agne
 tvām agne puṣkarād adhy atharvā nir amanthata / mūrdhno viśvasya vāghataḥ //
 tam u tvā dadhyaṅṅ ṛṣiḥ putra īdhe // atharvaṇaḥ / vṛtrahaṇam puraṃdaram //
 tam u tvā pāthyo vṛṣā sam īdhe dasyuhantamam / dhanaṃjayam̐ raṇeraṇe //
 sīda hotaḥ sva u loke cikitvānt sādayā yajñam̐ sukṛtasya yonau / devāvīr devān haviṣā yajāsy agne bṛhad yajamāne vayo dhāḥ //
 ni hotā hotṛṣadane vidānas tveṣo dīdivām̐ asadat sudakṣaḥ / adabdhavratapramatir vasiṣṭhaḥ sahasrambharaḥ śucijihvo agniḥ //
 sam̐ sīdasva mahām̐ asi śocasva // devavītamaḥ / vi dhūmam agne aruṣam miyedhya sṛja praśasta darśatam //
 janiṣvā hi jenyo agre ahnām hito hiteṣv aruṣo vaneṣu / damedame sapta ratnā dadhāno 'gnir hotā ni ṣasādā yajīyān //
 saṃ te vāyur mātariśvā dadhātūttānāyai hṛdayaṃ yad viliṣṭam / devānāṃ yaś carati prāṇathena tasmai ca devi vaṣaḍ astu tubhyam //
 sujāto jyotiṣā saha śarma varūtham āsadaḥ suvaḥ / vāso agne viśvarūpam̐ saṃ vyayasva vibhāvaso //
 ud u tiṣṭha svadhvarāvā no devyā kṛpā / dṛśe ca bhāsā bṛhatā suśukvanir āgne yāhi suśastibhiḥ //
 ūrdhva ū ṣu ṇa ūtaye tiṣṭhā devo na savitā / ūrdhvo vājasya sanitā yad añjibhir vāghadbhir vihvayāmahe //
 sa jāto garbho asi rodasyor agne cārur vibhṛta oṣadhīṣu / citraḥ śiśuḥ pari tamām̐sy aktaḥ pra mātṛbhyo adhi kanikradad gāḥ //
 sthiro bhava vīḍvaṅga āśur bhava vājy arvan / pṛthur bhava suṣadas tvam agneḥ purīṣavāhanaḥ //
 śivo bhava // prajābhyo mānuṣībhyas tvam aṅgiraḥ / mā dyāvāpṛthivī abhi śūśuco māntarikṣam mā vanaspatīn //
 praitu vājī kanikradan nānadad rāsabhaḥ patvā / bharann agnim purīṣyam mā pādy āyuṣaḥ purā //
 rāsabho vāṃ kanikradat suyukto vṛṣaṇā rathe / sa vām agnim purīṣyam āśur dūto vahād itaḥ //
 vṛṣāgniṃ vṛṣaṇam bharann apāṃ garbham̐ samudriyam / agna ā yāhi // vītaya ṛtam̐ satyam //
 oṣadhayaḥ prati gṛhṇītāgnim etam̐ śivam āyantam abhy atra yuṣmān / vyasyan viśvā amatīr arātīr niṣīdan no apa durmatim̐ hanat //
 oṣadhayaḥ prati modadhvam enam puṣpāvatīḥ supippalāḥ / ayaṃ vo garbha ṛtviyaḥ pratnam̐ sadhastham āsadat //
 vi pājasā pṛthunā śośucāno bādhasva dviṣo rakṣaso amīvāḥ / suśarmaṇo bṛhataḥ śarmaṇi syām agner aham̐ suhavasya praṇītau //
 āpo hi ṣṭhā mayobhuvas tā na ūrje dadhātana / mahe raṇāya cakṣase //
 yo vaḥ śivatamo rasas tasya bhājayate 'ha naḥ / uśatīr iva mātaraḥ //
 tasmā araṃ gamāma vo yasya kṣayāya jinvatha / āpo janayathā ca naḥ //
 mitraḥ // sam̐sṛjya pṛthivīm bhūmiṃ ca jyotiṣā saha / sujātaṃ jātavedasam agniṃ vaiśvānaraṃ vibhum //
 ayakṣmāya tvā sam̐ sṛjāmi prajābhyaḥ / viśve tvā devā vaiśvānarāḥ sam̐ sṛjantv ānuṣṭubhena chandasāṅgirasvat //
 rudrāḥ sambhṛtya pṛthivīm bṛhaj jyotiḥ sam īdhire / teṣām bhānur ajasra ic chukro deveṣu rocate //
 sam̐sṛṣṭāṃ vasubhī rudrair dhīraiḥ karmaṇyām mṛdam / hastābhyām mṛdvīṃ kṛtvā sinīvālī karotu // tām //
 sinīvalī sukapardā sukrīrā svaupaśā / sā tubhyam adite maha okhāṃ dadhātu hastayoḥ //
 ukhāṃ karotu śaktyā bāhubhyām aditir dhiyā / mātā putraṃ yathopasthe sāgnim bibhartu garbha ā //
 makhasya śiro 'si
 yajñasya pade sthaḥ /
 vasavas tvā kṛṇvantu gāyatreṇa chandasāṅgirasvat pṛthivy asi rudrās tvā kṛṇvantu traiṣṭubhena chandasāṅgirasvad antarikṣam asi // ādityās tvā kṛṇvantu jāgatena chandasāṅgirasvad dyaur asi viśve tvā devā vaiśvānarāḥ kṛṇvantv ānuṣṭubhena chandasāṅgirasvad diśo 'si dhruvāsi dhārayā mayi prajām̐ rāyas poṣaṃ gaupatyam̐ surīryam̐ sajātān yajamānāya |
 adityai rāsnāsi |
 aditis te bilaṃ gṛhṇātu pāṅktena chandasāṅgirasvat /
 kṛtvāya sā mahīm ukhām mṛnmayīṃ yonim agnaye / tām putrebhyaḥ sam prāyachad aditiḥ śrapayān iti //
 vasavas tvā dhūpayantu gāyatreṇa chandasāṅgirasvad rudrās tvā dhūpayantu traiṣṭubhena chandasāṅgirasvad ādityās tvā dhūpayantu jāgatena chandasāṅgirasvad viśve tvā devā vaiśvānarā dhūpayantv ānuṣṭubhena chandasāṅgirasvad indras tvā dhūpayatv aṅgirasvad viṣṇus tvā dhūpayatv aṅgirasvad varuṇas tvā dhūpayatv aṅgirasvat |
 aditis tvā devī viśvadevyāvatī pṛthivyāḥ sadhasthe 'ṅgirasvat khanatv avaṭa
 devānāṃ tvā patnīḥ // devīr viśvadevyāvatīḥ pṛthivyāḥ sadhasthe 'ṅgirasvad dadhatūkhe
 dhiṣaṇās tvā devīr viśvadevyāvatīḥ pṛthivyāḥ sadhasthe 'ṅgirasvad abhīndhatām ukhe gnās tvā devīr viśvadevyāvatīḥ pṛthivyāḥ sadhasthe 'ṅgirasvac chrapayantūkhe varūtrayo janayas tvā devīr viśvadevyāvatīḥ pṛthivyāḥ sadhasthe 'ṅgirasvat pacantūkhe /
 mitraitām ukhām pacaiṣā mā bhedi /
 etāṃ te pari dadāmy abhittyai
 abhīmām // mahinā divam mitro babhūva saprathāḥ / uta śravasā pṛthivīm //
 mitrasya carṣaṇīdhṛtaḥ śravo devasya sānasim / dyumnaṃ citraśravastamam //
 devas tvā savitod vapatu supāṇiḥ svaṅguriḥ / subāhur uta śaktyā //
 apadyamānā pṛthivy āśā diśa ā pṛṇa / ut tiṣṭha bṛhatī bhavordhvā tiṣṭha dhruvā tvam //
 vasavas tvā chṛndantu gāyatreṇa chandasāṅgirasvad rudrās tvā chṛndantu traiṣṭubhena chandasāṅgirasvad ādityās tvā chṛndantu jāgatena chandasāṅgirasvad viśve tvā devā vaiśvānarā ā chṛndantv ānuṣṭubhena chandasāṅgirasvat //
 samās tvāgna ṛtavo vardhayantu saṃvatsarā ṛṣayo yāni satyā / saṃ divyena dīdihi rocanena viśvā ā bhāhi pradiśaḥ pṛthivyāḥ //
 saṃ cedhyasvāgne pra ca bodhayainam uc ca tiṣṭha mahate saubhagāya / mā ca ṛṣad upasattā te agne brahmāṇas te yaśasaḥ santu mānye //
 tvām agne vṛṇate brāhmaṇā ime śivo agne // saṃvaraṇe bhavā naḥ / sapatnahā no abhimātijic ca sve gaye jāgṛhy aprayuchan //
 ihaivāgne adhi dhārayā rayim mā tvā ni kran pūrvacito nikāriṇaḥ / kṣatram agne suyamam astu tubhyam upasattā vardhatāṃ te aniṣṭṛtaḥ //
 kṣatreṇāgne svāyuḥ sam̐ rabhasva mitreṇāgne mitradheye yatasva / sajātānām madhyamasthā edhi rājñām agne vihavyo dīdihīha //
 ati // nibo ati sridho 'ty acittim aty arātim agne / viśvā hy agne duritā sahasvāthāsmabhyam̐ sahavīrām̐ rayiṃ dāḥ //
 anādhṛṣyo jātavedā aniṣṭṛto virāḍ agne kṣatrabhṛd dīdihīha / viśvā āśāḥ pramuñcan mānuṣīr bhiyaḥ śivābhir adya pari pāhi no vṛdhe //
 bṛhaspate savitar bodhayainam̐ sam̐śitaṃ cit saṃtarām̐ sam̐ śiśādhi / vardhayainam mahate saubhagāya // viśva enam anu madantu devāḥ //
 amutrabhūyād adha yad yamasya bṛhaspate abhiśaster amuñcaḥ / praty auhatām aśvinā mṛtyum asmād devānām agne bhiṣajā śacībhiḥ //
 ud vayaṃ tamasas pari paśyanto jyotir uttaram / devaṃ devatrā sūryam aganma jyotir uttamam //
 ūrdhvā asya samidho bhavanty ūrdhvā śukrā śocīm̐ṣy agneḥ / dyumattamā supratīkasya sūnoḥ //
 tanūnapād asuro viśvavedā devo deveṣu devaḥ / patha ānakti madhvā ghṛtena //
 madhvā yajñaṃ nakṣase prīṇāno narāśam̐so agne / sukṛd devaḥ savitā viśvavāraḥ //
 achāyam eti śavasā ghṛteneḍāno vahnir namasā / agnim̐ sruco adhvareṣu prayatsu //
 sa yakṣad asya mahimānam agneḥ saḥ // ī mandrāsu prayasaḥ / vasuś cetiṣṭho vasudhātamaś ca //
 dvāro devīr anv asya viśve vratā dadante agneḥ / uruvyacaso dhāmnā patyamānāḥ //
 te asya yoṣaṇe divye na yonāv uṣāsānaktā / imaṃ yajñam avatām adhvaraṃ naḥ //
 daivyā hotārāv ūrdhvam adhvaraṃ no 'gner jihvām abhi gṛṇītam / kṛṇutaṃ naḥ sviṣṭim //
 tisro devīr barhir edam̐ sadantv iḍā sarasvatī // bhāratī mahī gṛṇānā //
 tan nas turīpam adbhutam purukṣu tvaṣṭā suvīram / rāyas poṣaṃ vi ṣyatu nābhim asme //
 vanaspate 'va sṛjā rarāṇas tmanā deveṣu / agnir havyam̐ śamitā sūdayāti //
 agne svāhā kṛṇuhi jātaveda indrāya havyam / viśve devā havir idaṃ juṣantām //
 hiraṇyagarbhaḥ sam avartatāgre bhūtasya jātaḥ patir eka āsīt / sa dādhāra pṛthivīṃ dyām // utemāṃ kasmai devāya haviṣā vidhema //
 yaḥ prāṇato nimiṣato mahitvaika id rājā jagato babhūva / ya īśe asya dvipadaś catuṣpadaḥ kasmai devāya haviṣā vidhema //
 ya ātmadā baladā yasya viśva upāsate praśiṣaṃ yasya devāḥ / yasya chāyāmṛtaṃ yasya mṛtyuḥ kasmai devāya haviṣā vidhema //
 yasyeme himavanto mahitvā yasya samudram̐ rasayā saha // āhuḥ / yasyemāḥ pradiśo yasya bāhū kasmai devāya baviṣā vidhema //
 yaṃ krandasī avasā tastabhāne abhyaikṣetām manasā rejamāne / yatrādhi sūra uditau vyeti kasmai devāya haviṣā vidhema //
 yena dyaur ugrā pṛthivī ca dṛḍhe yena suva stabhitaṃ yena nākaḥ / yo antarikṣe rajaso vimānaḥ kasmai devāya haviṣā vidhema //
 āpo ha yan mahatīr viśvam // āyan dakṣaṃ dadhānā janayantīr agnim / tato devānāṃ nir avartatāsur ekaḥ kasmai devāya haviṣā vidhema //
 yaś cid āpo mahinā paryapaśyad dakṣaṃ dadhānā janayantīr agnim / yo deveṣv adhi deva eka āsīt kasmai devāya haviṣā vidhema //
 ākūtim agnim prayujam̐ svāhā mano medhām agnim prayujam̐ svāhā cittaṃ vijñātam agnim prayujam̐ svāhā vāco vidhṛtim agnim prayujam̐ svāhā prajāpataye manave svāhāgnaye vaiśvānarāya svāhā
 viśve devasya netur marto vṛṇīta sakhyaṃ viśve rāya iṣudhyasi dyumnaṃ vṛṇīta puṣyase svāhā
 mā su bhitthā mā su riṣo dṛm̐hasva vīḍayasva su / amba dhṛṣṇu vīrayasva // agniś cedaṃ kariṣyathaḥ //
 dṛm̐hasva devi pṛthivi svastaya āsurī māyā svadhayā kṛtāsi / juṣṭaṃ devānāṃ idam astu havyam ariṣṭā tvam ud ihi yajñe asmin //
 mitraitām ukhāṃ tapaiṣā mā bhedi /
 etām te pari dadāmy abhittyai /
 drvannaḥ sarpirāsutiḥ pratno hotā vareṇyaḥ / sahasas putro adbhutaḥ //
 parasyā adhi saṃvato 'varām̐ abhy ā // tara / yatrāham asmi tām̐ ava //
 paramasyāḥ parāvato rhidaśva ihā gahi / purīṣyaḥ purupriyo 'gne tvaṃ tarā mṛdhaḥ //
 sīda tvam mātur asyā upasthe viśvāny agne vayunāni vidvān / mainām arciṣā mā tapasābhi śūśuco 'ntar asyām̐ śukrajyotir vi bhāhi //
 antar agne rucā tvam ukhāyai sadane sve / tasyās tvam̐ harasā tapaṅ jātavedaḥ śivo bhava //
 śivo bhūtvā mahyam agne 'tho sīda śivas tvam / śivāḥ kṛtvā diśaḥ sarvāḥ svāṃ yonim ihāsadaḥ //
 yad agne yāni kāni cā te dārūṇi dadhmasi / tad astu tubhyam id ghṛtaṃ taj juṣasva yaviṣṭhya //
 yad atty upajihvikā yad vamro atisarpati / sarvaṃ tad astu te ghṛtaṃ taj juṣasva yaviṣṭhya //
 rātrim̐rātrim aprayāvam bharatno 'śvāyeva tiṣṭhate ghāsam asmai / rāyas poṣeṇa sam iṣā madanto 'gne mā te prativeśā riṣāma //
 nābhā // pṛthivyāḥ samidhānam agnim̐ rāyas poṣāya bṛhate havāmahe / irammadam bṛhadukthaṃ yajatraṃ jetāram agnim pṛtanāsu sāsahim //
 yāḥ senā abhītvarīr āvyādhinīr ugaṇā uta / ye stenā ye ca taskarās tām̐s te agne 'pi dadhāmy āsye //
 dam̐ṣṭrābhyām malimlūñ jambhyais taskarām̐ uta / hanūbhyām̐ stenān bhagavas tām̐s tvaṃ khāda sukhāditān //
 ye janeṣu malimlava stenāsas taskarā vane / ye // kakṣeṣv aghāyavas tām̐s te dadhāmi jambhayoḥ //
 yo asmabhyam arātīyād yaś ca no dveṣate janaḥ / nindād yo asmān dipsāc ca sarvaṃ tam masmasā kuru //
 sam̐śitam me brahma sam̐śitaṃ vīryam balam / sam̐śitam kṣatraṃ jiṣṇu yasyāham asmi purohitaḥ //
 ud eṣām bāhū atiram ud varca ud ū balam / kṣiṇomi brahmaṇāmitrān un nayāmi // svām̐ aham / 
 dṛśāno rukma urvyā vy adyaud durmarṣam āyuḥ śriye rucānaḥ / agnir amṛto abhavad vayobhir yad enaṃ dyaur ajanayat suretāḥ //
 viśvā rūpāṇi prati muñcate kaviḥ prāsāvīd bhadraṃ dvipade catuṣpade / vi nākam akhyat savitā vareṇyo 'nu prayāṇam uṣaso vi rājati //
 naktoṣāsā samanasā virūpe dhāpayete śiśum ekam̐ samīcī / dyāvā kṣāmā rukmaḥ // antar vi bhāti devā agniṃ dhārayan draviṇodāḥ //
 suparṇo 'si garutmān trivṛt te śiro gāyatraṃ cakṣu stoma ātmā sāma te tanūr vāmadevyam bṛhadrathantare pakṣau yajñāyajñiyam puchaṃ chandām̐sy aṅgāni dhiṣṇiyāḥ śaphā yajūm̐ṣi nāma /
 suparṇo 'si garutmān divaṃ gacha suvaḥ pata //
 agne yaṃ yajñam adhvaraṃ viśvataḥ paribhūr asi / sa id deveṣu gachati //
 soma yās te mayobhuva ūtayaḥ santi dāśuṣe / tābhir no 'vitā bhava //
 agnir mūrdhā
 bhuvaḥ /
 tvaṃ naḥ soma
 yā te dhāmāni /
 tat savitur vareṇyam bhargo devasya dhīmahi / dhiyo yo naḥ pracodayāt //
 acittī yac cakṛmā daivye jane dīnair dakṣaiḥ prabhūtī pūruṣatvatā // deveṣu ca savitar mānuṣeṣu ca tvaṃ no atra suvatād anāgasaḥ //
 codayitrī sūnṛtānāṃ cetantī sumatīnām / yajñaṃ dadhe sarasvatī //
 pāvīravī kanyā citrāyuḥ sarasvatī vīrapatnī dhiyaṃ dhāt / gnābhir achidram̐ śaraṇam̐ sajoṣā durādharṣaṃ gṛṇate śarma yam̐sat //
 pūṣā gā anv etu naḥ pūṣā rakṣatv arvataḥ / pūṣā vājam̐ sanotu naḥ //
 śukraṃ te anyad yajataṃ te anyat // viṣurūpe ahanī dyaur ivāsi / viśvā hi māyā avasi svadhāvo bhadrā te pūṣann iha rātir astu //
 te 'vardhanta svatavaso mahitvanā nākaṃ tasthur uru cakrire sadaḥ / viṣṇur yad dhāvad vṛṣaṇam madacyutaṃ vayo na sīdann adhi barhiṣi priye /
 pra citram arkaṃ gṛṇate turāya mārutāya svatavase bharadhvam / ye sahām̐si sahasā sahante // rejate agne pṛthivī makhebhyaḥ //
 viśve devās |
 viśve devāḥ /
 dyāvā naḥ pṛthivī imam̐ sidhram adya divispṛśam / yajñaṃ deveṣu yachatām //
 pra pūrvaje pitarā navyasībhir gīrbhiḥ kṛṇudhvam̐ sadane ṛtasya / ā no dyāvāpṛthivī daivyena janena yātam mahi vāṃ varūtham //
 agnim̐ stomena bodhaya samidhāno amartyam / havyā deveṣu no dadhat //
 sa havyavāḍ amartya uśig dūtaś canohitaḥ / agnir dhiyā sam ṛṇvati //
 śaṃ no bhavantu
 vājevāje //
 viṣṇoḥ kramo 'sy abhimātihā gāyatraṃ chanda ā roha pṛthivīm anu vi kramasva nirbhaktaḥ sa yaṃ dviṣmo viṣṇoḥ kramo 'sy abhiśastihā traiṣṭubhaṃ chanda ā rohāntarikṣam anu vi kramasva nirbhaktaḥ sa yaṃ dviṣmo viṣṇoḥ kramo 'sy arātīyato hantā jāgataṃ chanda ā roha divam anu vi kramasva nirbhaktaḥ sa yaṃ dviṣmo viṣṇoḥ // kramo 'si śatrūyato hantānuṣṭubhaṃ chanda ā roha diśo 'nu vi kramasva nirbhaktaḥ sa yaṃ dviṣmaḥ /
 akrandad agni stanayann iva dyauḥ kṣāmā rerihad vīrudhaḥ samañjan / sadyo jajñāno vi hīm iddho akhyad ā rodasī bhānunā bhāty antaḥ //
 agne 'bhyāvartinn abhi na ā vartasvāyuṣā varcasā sanyā medhayā prajayā dhanena //
 agne // aṅgiraḥ śataṃ te santv āvṛtaḥ sahasraṃ ta upāvṛtaḥ / tāsām poṣasya poṣeṇa punar no naṣṭam ā kṛdhi punar no rayim ākṛdhi //
 punar ūrjā ni vartasva punar agna iṣāyuṣā / punar naḥ pāhi viśvataḥ //
 saha rayyā ni vartasvāgne pinvasva dhārayā / viśvapsniyā viśvatas pari //
 ud uttamaṃ varuṇa pāśam asmad avādhamam // vi madhyamam̐ śrathāya / athā vayam āditya vrate tavānāgaso aditaye syāma //
 ā tvāhārṣam antar abhūr dhruvas tiṣṭhāvicācaliḥ / viśas tvā sarvā vāñchantv asmin rāṣṭram adhi śraya //
 agre bṛhann uṣasām ūrdhvo asthān nirjagmivān tamaso jyotiṣāgāt / agnir bhānunā ruśatā svaṅga ā jāto viśvā sadmāny aprāḥ //
 sīda tvam mātur asyāḥ // upasthe viśvāny agne vayunāni vidvān / mainām arciṣā mā tapasābhi śūśuco 'ntar asyām̐ śukrajyotir vi bhāhi //
 antar agne rucā tvam ukhāyai sadane sve / tasyās tvam̐ harasā tapañ jātavedaḥ śivo bhava //
 śivo bhūtvā mahyam agne 'tho sīda śivas tvam / śivāḥ kṛtvā diśaḥ sarvāḥ svāṃ yonim ihāsadaḥ //
 ham̐saḥ śuciṣad vasur antarikṣasad dhotā vediṣad atithir duroṇasat / nṛṣad varasad vyomasad abjā gojā ṛtajā adrijā ṛtam bṛhat //
 divas pari prathamaṃ jajñe agnir asmad dvitīyam pari jātavedāḥ / tṛtīyam apsu nṛmaṇā ajasram indhāna enaṃ jarate svādhīḥ //
 vidmā te agne tredhā trayāṇi vidmā te sadma vibhṛtam purutrā / vidmā te nāma paramaṃ guhā yad vidmā tam utsaṃ yata ājagantha //
 samudre tvā nṛmaṇā apsv antar nṛcakṣā īdhe divo agna ūdhan / tṛtīye tvā // rajasi tasthivām̐sam ṛtasya yonau mahiṣā ahinvan //
 akrandad agni stanayann iva dyauḥ kṣāmā rerihad vīrudhaḥ samañjan / sadyo jajñāno vi hīm iddho akhyad ā rodasī bhānunā bhāty antaḥ //
 uśik pāvako aratiḥ sumedhā marteṣv agnir amṛto nidhāyi / iyarti dhūmam aruṣam bharibhrad uc chukreṇa śociṣā dyām inakṣat //
 viśvasya ketur bhuvanasya garbha ā // rodasī apṛṇāj jāyamānaḥ / vīḍuṃ cid adrim abhinat parāyañ janā yad agnim ayajanta pañca //
 śrīṇām udāro dharuṇo rayīṇām mahīṣāṇām prārpaṇaḥ somagopāḥ / vasoḥ sūnuḥ sahaso apsu rājā vi bhāty agra uṣasām idhānaḥ //
 yas te adya kṛṇavad bhadraśoce 'pūpaṃ deva ghṛtavantam agne / pra taṃ naya pratarāṃ vasyo achābhi dyumnaṃ devabhaktaṃ yaviṣṭha //
 ā // tam bhaja sauśravaseṣv agna ukthauktha ā bhaja śasyamāne / priyaḥ sūrye priyo agnā bhavāty uj jātena bhinadad uj janitvaiḥ //
 tvām agne yajamānā anu dyūn viśvā vasūni dadhire vāryāṇi / tvayā saha draviṇam ichamānā vrajaṃ gomantam uśijo vi vavruḥ //
 dṛśāno rukma urvyā vy adyaud durmarṣam āyuḥ śriye rucānaḥ / agnir amṛto abhavad vayobhir yad enaṃ dyaur ajanayat suretāḥ //
 annapate 'nnasya no dehy anamīvasya śuṣmiṇaḥ / pra pradātāraṃ tāriṣa ūrjaṃ no dhehi dvipade catuṣpade //
 ud u tvā viśve devā agne bharantu cittibhiḥ / sa no bhava śivatamaḥ supratīko vibhāvasuḥ //
 pred agne jyotiṣmān yāhi śivebhir arcibhis tvam / bṛhadbhir bhānubhir bhāsan mā him̐sīs tanuvā prajāḥ //
 samidhāgniṃ duvasyata ghṛtair bodhayatātithim / ā // asmin havyā juhotana //
 praprāyam agnir bharatasya śṛṇve vi yat sūryo na rocate bṛhad bhāḥ / abhi yaḥ pūrum pṛtanāsu tasthau dīdāya daivyo atithiḥ śivo naḥ //
 āpo devīḥ prati gṛhṇīta bhasmaitat syone kṛṇudhvam̐ surabhāv u loke / tasmai namantāṃ janayaḥ supatnīr māteva putram bibhṛtā sv enam //
 apsv agne sadhiṣ ṭava // sauṣadhīr anu rudhyase / garbhe sañ jāyase punaḥ //
 garbho asy oṣadhīnāṃ garbho vanaspatīnāṃ / garbho viśvasya bhūtasyāgne garbho apām asi //
 prasadya bhasmanā yonim apaś ca pṛthivīm agne / sam̐sṛjya mātṛbhis tvaṃ jyotiṣmān punar āsadaḥ //
 punar āsadya sadanam apaś ca pṛthivīm agne / śeṣe mātur yathopasthe 'ntar asyām̐ śivatamaḥ //
 punar ūrjā // ni vartasva punar agna iṣāyuṣā / punar naḥ pāhi viśvataḥ //
 saha rayyā ni vartasvāgne pinvasva dhārayā / viśvapsniyā viśvatas pari //
 punas tvādityā rudrā vasavaḥ sam indhatām punar brahmāṇo vasunītha yajñaiḥ / ghṛtena tvaṃ tanuvo vardhayasva satyāḥ santu yajamānasya kāmāḥ //
 bodhā no asya vacaso yaviṣṭha mam̐hiṣṭhasya prabhṛtasya svadhāvaḥ / pīyati tvo anu tvo gṛṇāti vandārus te tanuvaṃ vande agne //
 sa bodhi sūrir maghavā vasudāvā vasupatiḥ / yuyodhy asmad dveṣām̐si //
 apeta vīta vi ca sarpatāto ye 'tra stha purāṇā ye ca nūtanāḥ / adād idaṃ yamo 'vasānam pṛthivyā akrann imam pitaro lokam asmai //
 agner bhasmāsy agneḥ purīṣam asi
 saṃjñānam asi kāmadharaṇam mayi te kāmadharaṇam bhūyāt
 saṃ yā vaḥ priyās tanuvaḥ sam priyā hṛdayāni vaḥ / ātmā vo astu // sampriyaḥ sampriyās tanuvo mama //
 ayam̐ so agnir yasmint somam indraḥ sutaṃ dadhe jaṭhare vāvaśānaḥ / sahasriyaṃ vājam atyaṃ na saptim̐ sasavānt sant stūyase jātavedaḥ //
 agne divo arṇam achā jigāsy achā devām̐ ūciṣe dhiṣṇiyā ye / yāḥ parastād rocane sūryasya yāś cāvastād upatiṣṭhanta āpaḥ //
 agne yat te divi varcaḥ pṛthivyāṃ yad oṣadhīṣu // apsu vā yajatra / yenāntarikṣam urv ātatantha tveṣaḥ sa bhānur arṇavo nṛcakṣāḥ //
 purīṣyāso agnayaḥ prāvaṇebhiḥ sajoṣasaḥ / juṣantām̐ havyam āhutam anamīvā iṣo mahīḥ //
 iḍām agne purudam̐sam̐ saniṃ goḥ śaśvattamam̐ havamānāya sādha / syān naḥ sunus tanayo vijāvāgne sā te sumatir bhūtv asme //
 ayaṃ te yonir ṛtviyo yato jāto arocathāḥ / taṃ jānan // agna ā rohāthā no vardhayā rayim //
 cid asi tayā devatayāṅgiravad dhruvā sīda
 paricid asi tayā devatayāṅgirasvad dhruvā sīda
 lokam pṛṇa chidram pṛṇātho sīda śivā tvam / indrāgnī tvā bṛhaspatir asmin yonāv asīṣadan //
 tā asya sūdadohasaḥ somam̐ śrīṇanti pṛśnayaḥ / janman devānāṃ viśas triṣv ā rocane divaḥ //
 sam itam̐ saṃ kalpethām̐ sampriyau rociṣṇū sumanasyamānau / iṣam ūrjam abhi saṃvasānau śaṃ vām manām̐si saṃ vratā sam u cittāny ākaram //
 agne purīṣyādhipā bhavā tvaṃ naḥ / iṣam ūrjaṃ yajamānāya dhehi //
 purīṣyas tvam agne rayimān puṣṭimām̐ asi / śivāḥ kṛtvā diśaḥ sarvāḥ svāṃ yonim ihāsadaḥ //
 bhavataṃ naḥ samanasau samokasau // arepasau / mā yajñam̐ him̐siṣṭam mā yajñapatiṃ jātavedasau śivau bhavatam adya naḥ //
 māteva putram pṛthivī purīṣyam agnim̐ sve yonāv abhār ukhā / tāṃ viśvair devair ṛtubhiḥ saṃvidānaḥ prajāpatir viśvakarmā vi muñcatu //
 yad asya pāre rajasaḥ śukraṃ jyotir ajāyata / tan naḥ parṣad ati dviśo 'gne vaiśvānara svāhā //
 namaḥ su te nirṛte viśvarūpe // ayasmayaṃ vi cṛtā bandham etam / yamena tvaṃ yamyā saṃvidānottamaṃ nākam adhi rohayemam //
 yat te devī nirṛtir ābabandha dāma grīvāsv avicartyam / idaṃ te tad vi ṣyāmy āyuṣo na madhyād athā jīvaḥ pitum addhi pramuktaḥ //
 yasyās te asyāḥ krūra āsañ juhomy eṣām bandhānām avasarjanāya / bhūmir iti tvā janā vidur nirṛtiḥ // iti tvāham pari veda viśvataḥ //
 asunvantam ayajamānam icha stenasyetyāṃ taskarasyānv eṣi / anyam asmad icha ṣa ta ityā namo devi nirṛte tubhyam astu //
 devīm ahaṃ nirṛtiṃ vandamānaḥ piteva putraṃ dasaye vacobhiḥ / viśvasya yā jāyamānasya veda śiraḥśiraḥ prati sūrī vi caṣṭe //
 niveśanaḥ saṃgamano vasūnāṃ viśvā rūpābhi caṣṭe // śacībhiḥ / deva iva savitā satyadharmendro na tasthau samare pathīnām //
 saṃ varatrā dadhātana nir āhāvān kṛṇotana / siñcāmahā avaṭam udriṇaṃ vayaṃ viśvāhādastam akṣitam //
 niṣkṛtāhāvam avaṭam̐ suvaratram̐ suṣecanam / udriṇam̐ siñce akṣitam //
 sīrā yuñjanti kavayo yugā vi tanvate pṛthak / dhīrā deveṣu sumnayā
 yunakta sīrā vi yugā tanota kṛte yonau vapateha // bījam / girā ca śruṣṭiḥ sabharā asan no nedīya it sṛṇyā pakvam āyat //
 lāṅgalam pavīravam̐ suśevam̐ sumatitsaru / ud it kṛṣati gām avim prapharvayaṃ ca pīvarīm / prasthāvad rathavāhanam //
 śunaṃ naḥ phālā vi tudantu bhūmim̐ śunaṃ kīnāśā abhi yantu vāhān / śunam parjanyo madhunā payobhiḥ śunāsīrā śunam asmāsu dhattam //
 kāmaṃ kāmadughe dhukṣva mitrāya varuṇāya ca / indrāyāgnaye pūṣṇa oṣadhībhyaḥ prajābhyaḥ //
 ghṛtena sītā madhunā samaktā viśvair devair anumatā marudbhiḥ / ūrjasvatī payasā pinvamānāsmānt sīte payasābhyāvavṛtsva //
 yā jātā oṣadhayo devebhyas triyugam purā / mandāmi babhrūṇām aham̐ śataṃ dhāmāni sapta ca //
 śataṃ vo amba dhāmāni sahasram uta vo ruhaḥ / athā śatakratvo yūyam imam me agadaṃ kṛta //
 puṣpāvatīḥ prasūvatīḥ phalinīr aphalā uta / aśvā iva sajitvarīr vīrudhaḥ pārayiṣṇavaḥ //
 oṣadhīr iti mātaras tad vo devīr upa bruve / rapām̐si vighnatīr ita rapaḥ // cātayamānāḥ //
 aśvatthe vo niṣadanam parṇe vo vasatiḥ kṛtā / gobhāja it kilāsatha yat sanavatha pūruṣam //
 yad ahaṃ vājayann imā oṣadhīr hasta ādadhe / ātmā yakṣmasya naśyati purā jīvagṛbho yathā //
 yad oṣadhayaḥ saṃgachante rājānaḥ samitāv iva / vipraḥ sa ucyate bhiṣag rakṣohāmīvacātanaḥ //
 niṣkṛtir nāma vo mātāthā yūyam̐ stha saṃkṛtīḥ / sarāḥ patatriṇīḥ // sthana yad āmayati niṣ kṛta //
 anyā vo anyām avatv anyānyasyā upāvata / tāḥ sarvā oṣadhayaḥ saṃvidānā idam me prāvatā vacaḥ //
 uc chuṣmā oṣadhīnāṃ gāvo goṣṭhād iverate / dhanam̐ saniṣyantīnām ātmānaṃ tava pūruṣa //
 ati viśvāḥ pariṣṭhā stena iva vrajam akramuḥ / oṣadhayaḥ prācucyavur yat kiṃ ca tanuvām̐ rapaḥ //
 yāḥ // ta ātasthur ātmānaṃ yā āviviśuḥ paruḥparuḥ / tās te yakṣmaṃ vi bādhantām ugro madhyamaśīr iva //
 sākaṃ yakṣma pra pata śyenena kikidīvinā / sākaṃ vātasya dhrājyā sākaṃ naśya nihākayā //
 aśvāvatīm̐ somavatīm ūrjayantīm udojasam / ā vitsi sarvā oṣadhīr asmā ariṣṭatātaye //
 yāḥ phalinīr yā aphalā apuṣpā yāś ca puṣpiṇīḥ / bṛhaspatiprasūtās tā no muñcantv am̐hasaḥ //
 yāḥ // oṣadhayaḥ somarājñīḥ praviṣṭāḥ pṛthivīm anu / tāsāṃ tvam asy uttamā pra ṇo jīvātave suva //
 avapatantīr avadan diva oṣadhayaḥ pari / yaṃ jīvam aśnavāmahai na sa riṣyāti pūruṣaḥ //
 yāś cedam upaśṛṇvanti yāś ca dūram parāgatāḥ / iha saṃgatya tāḥ sarvā asmai saṃ datta bheṣajam //
 mā vo riṣat khanitā yasmai cāhaṃ khanāmi vaḥ / dvipac catuṣpad asmākam̐ sarvam astv anāturam{FN corrected in IS  Ed: anāturam} //
 oṣadhayaḥ saṃ vadante somena saha rājñā / yasmai karoti brāhmaṇas tam̐ rājan pārayāmasi //
 mā no him̐sīj janitā yaḥ pṛthivyā yo vā divam̐ satyadharmā jajāna / yaś cāpaś candrā bṛhatīr jajāna kasmai devāya haviṣā vidhema //
 abhyāvartasva pṛthivi yajñena payasā saha / vapāṃ te agnir iṣito 'va sarpatu //
 agne yat te śukraṃ yac candraṃ yat pūtaṃ yad yajñiyam / tad devebhyo bharāmasi //
 iṣam ūrjam aham ita ā // dada ṛtasya dhāmno amṛtasya yoneḥ / ā no goṣu viśatv auṣadhīṣu jahāmi sedim anirām amīvām //
 agne tava śravo vayo mahi bhrājanty arcayo vibhāvaso / bṛhadbhāno śavasā vājam ukthyaṃ dadhāsi dāsuṣe kave //
 irajyann agne prathayasva jantubhir asme rāyo amartya / sa darśatasya vapuṣo vi rājasi pṛṇakṣi sānasim̐ rayim //
 ūrjo napāj jātavedaḥ suśastibhir mandasva // dhītibhir hitaḥ / tve iṣaḥ saṃ dadhur bhūriretasaś citrotayo vāmajātāḥ //
 pāvakavarcāḥ śukravarcā anūnavarcā ud iyarṣi bhānunā / putraḥ pitarā vicarann upāvasy ubhe pṛṇakṣi rodasī //
 ṛtāvānam mahiṣaṃ viśvacarṣaṇim agnim̐ sumnāya dadhire puro janāḥ / śrutkarṇam̐ saprathastamam tvā girā daivyam mānuṣā yugā //
 niṣkartāram adhvarasya pracetasaṃ kṣayantam̐ rādhase mahe / rātim bhṛgūṇām uśijaṃ kavikratum pṛṇakṣi sānasim // rayim //
 cita stha paricita ūrdhvacitaḥ śrayadhvaṃ tayā devatayāṅgirasvad dhruvāḥ sīdata //
 ā pyāyasva sam etu te viśvataḥ soma vṛṣṇiyam / bhavā vājasya saṃgathe //
 saṃ te payām̐si sam u yantu vājāḥ saṃ vṛṣṇiyāny abhimātiṣāhaḥ / āpyāyamāno amṛtāya soma divi śravānsy uttamāni dhiṣva //
 abhy asthād viśvāḥ pṛtanā arātīs tad agnir āha tad u soma āha / bṛhaspatiḥ savitā tan ma āha puṣā mādhāt sukṛtasya loke //
 yad akrandaḥ prathamaṃ jāyamāna udyant samudrād uta vā purīṣāt / śyenasya pakṣā hariṇasya bāhū upastutaṃ janima tat te arvan //
 apām pṛṣṭham asi yonir agneḥ samudram abhitaḥ pinvamānam / vardhamānam mahaḥ // ā ca puṣkaraṃ divo mātrayā varṇā prathasva //
 brahma jajñānam prathamam purastād vi sīmataḥ suruco vena āvaḥ / sa budhniyā upamā asya viṣṭhāḥ sataś ca yonim asataś ca vivaḥ //
 hiraṇyagarbhaḥ sam avartatāgre bhūtasya jātaḥ patir eka āsīt / sa dādhāra pṛthivīṃ dyām utemāṃ kasmai devāya haviṣā vidhema //
 drapsaś caskanda pṛthivīm anu // dyām imaṃ ca yonim anu yaś ca pūrvaḥ / tṛtīyaṃ yonim anu saṃcarantaṃ drapsaṃ juhomy anu sapta hotrāḥ //
 namo astu sarpebhyo ye ke ca pṛthivīm anu / ye antarikṣe ye divi tebhyaḥ sarpebhyo namaḥ //
 ye 'do rocane divo ye vā sūryasya raśmiṣu / yeṣām apsu sadaḥ kṛtaṃ tebhyaḥ sarpebhyo namaḥ //
 yā iṣavo yātudhānānāṃ ye vā vanaspatīm̐r anu / ye vāvaṭeṣu śerate tebhyaḥ sarpebhyo namaḥ //
 dhruvāsi dharuṇāstṛtā viśvakarmaṇā sukṛtā / mā tvā samudra ud vadhīn mā suparṇo 'vyathamānā pṛthivīṃ dṛm̐ha //
 prajāpatis tvā sādayatu pṛthivyāḥ pṛṣṭhe vyacasvatīm prathasvatīm pratho 'si pṛthivy asi bhūr asi bhūmir asy aditir asi viśvadhāyā viśvasya bhuvanasya dhartrī pṛthivīṃ yacha pṛthivīṃ dṛm̐ha pṛthivīm mā him̐sīr viśvasmai prāṇāya vyānāyodānāya pratiṣṭhāyai // caritrāyāgnis tvābhi pātu mahyā svastyā chardiṣā śaṃtamena tayā devatayāṅgirasvad dhruvā sīda
 kāṇḍātkāṇḍāt prarohantī paruṣaḥparuṣaḥ pari / evā no dūrve pra tanu sahasreṇa śatena ca //
 yā śatena pratanoṣi sahasreṇa virohasi tasyās te devīṣṭake vidhema haviṣā vayam //
 aṣāḍhāsi sahamānā sahasvārātīḥ sahasvārātīyataḥ
 sahasva pṛtanāḥ sahasva pṛtanyataḥ sahasravīryā // asi sā mā jinva //
 madhu vātā ṛtāyate madhu kṣaranti sindhavaḥ / mādhvīr naḥ santv oṣadhīḥ //
 madhu naktam utoṣasi madhumat pārthivam̐ rajaḥ / madhu dyaur astu naḥ pitā //
 madhumān no vanaspatir madhumām̐ astu sūryaḥ / mādhvīr gāvo bhavantu naḥ //
 mahī dyauḥ pṛthivī ca na imaṃ yajñam mimikṣatām / pipṛtāṃ no bharīmabhiḥ //
 tad viṣṇoḥ paramam // padam̐ sadā paśyanti sūrayaḥ / divīva cakṣur ātatam //
 dhruvāsi pṛthivi sahasva pṛtanyataḥ / syūtā devebhir amṛtenāgāḥ //
 yās te agne sūrye ruca udyato divam ātanvanti raśmibhiḥ / tābhiḥ sarvābhī ruce janāya nas kṛdhi //
 yā vo devāḥ sūrye ruco goṣv aśveṣu yā rucaḥ / indrāgnī tābhiḥ sarvābhī rucaṃ no dhatta bṛhaspate
 virāṭ // jyotir adhārayat samrāḍ jyotir adhārayat svarāḍ jyotir adhārayat
 agne yukṣvā hi ye tavāśvāso deva sādhavaḥ / araṃ vahanty āśavaḥ //
 yukṣvā hi devahūtamām̐ aśvām̐ agne rathīr iva / ni hotā pūrvyaḥ sadaḥ //
 drapsaś caskanda pṛthivīm anu dyām imaṃ ca yonim anu yaś ca pūrvaḥ / tṛtīyaṃ yonim anu saṃcarantaṃ drapsaṃ juhomy anu sapta // hotrāḥ //
 abhūd idaṃ viśvasya bhuvanasya vājinam agner vaiśvānarasya ca / agnir jyotiṣā jyotiṣmān rukmo varcasā varcasvān //
 ṛce tvā ruce tvā
 sam it sravanti sarito na dhenāḥ / antar hṛdā manasā pūyamānāḥ / ghṛtasya dhārā abhi cākaśīmi / hiraṇyayo vetaso madhya āsām //
 tasmint suparṇo madhukṛt kulāyī bhajann āste madhu devatābhyaḥ / tasyāsate harayaḥ sapta tīre svadhāṃ duhānā amṛtasya dhārām //
 ādityaṃ garbham payasā samañjant sahasrasya pratimāṃ viśvarūpam / pari vṛṅgdhi harasā mābhi mṛkṣaḥ śatāyuṣaṃ kṛṇuhi cīyamānaḥ //
 imam mā him̐sīr dvipādam paśūnām̐ sahasrākṣa medha ā cīyamānaḥ / mayum āraṇyam anu te diśāmi tena cinvānas tanuvo ni ṣīda //
 vātasya dhrājiṃ varuṇasya nābhim aśvaṃ jajñānam̐ sarirasya madhye / śiśuṃ nadīnām̐ harim adribuddham agne mā him̐sīḥ // parame vyoman //
 imam mā him̐sīr ekaśapham paśūnāṃ kanikradaṃ vājinaṃ vājineṣu / gauram āraṇyam anu te diśāmi tena cinvānas tanuvo ni ṣīda //
 ajasram indum aruṣam bhuraṇyum agnim īḍe pūrvacittau namobhiḥ / sa parvabhir ṛtuśaḥ kalpamāno gām mā him̐sīr aditiṃ virājam //
 imam̐ samudram̐ śatadhāram utsaṃ vyacyamānam bhuvanasya madhye / ghṛtaṃ duhānām aditiṃ janāyāgne mā // him̐sīḥ parame vyoman / gavayam āraṇyam anu te diśāmi tena cinvānas tanuvo ni ṣīda //
 varūtriṃ tvaṣṭur varuṇasya nābhim aviṃ jajñānām̐ rajasaḥ parasmāt / mahīm̐ sahasrīm asurasya mayām agne mā him̐sīḥ parame vyoman //
 imām ūrṇāyuṃ varuṇasya māyāṃ tvacam paśūnāṃ dvipadāṃ catuṣpadām / tvaṣṭuḥ prajānām prathamaṃ janitram agne mā him̐sīḥ parame vyoman / uṣṭram āraṇyam anu // te diśāmi tena cinvānas tanuvo ni ṣīda //
 yo agnir agnes tapaso 'dhi jātaḥ śocāt pṛthivyā uta vā divas pari / yena prajā viśvakarmā vyānaṭ tam agne heḍaḥ pari te vṛṇaktu //
 ajā hy agner ajaniṣṭa garbhāt sā vā apaśyaj janitāram agre / tayā roham āyann upa medhyāsaḥ tayā devā devatām agra āyan / śarabham āraṇyam ānu te diśāmi tena cinvānas tanuvo ni ṣīda //
 indrāgnī rocanā divaḥ pari vājeṣu bhūṣathaḥ / tad vāṃ ceti pra vīryam //
 śnathad vṛtram uta sanoti vājam indrā yo agnī sahurī saparyāt / irajyantā vasavyasya bhūreḥ sahastamā sahasā vājayantā //
 pra carṣaṇibhyaḥ pṛtanā haveṣu pra pṛthivyā riricāthe divaś ca / pra sindhubhyaḥ pra giribhyo mahitvā prendrāgnī viśvā bhuvanāty anyā //
 maruto yasya hi // kṣaye pāthā divo vimahasaḥ / sa sugopātamo janaḥ //
 yajñair vā yajñavāhaso viprasya vā matīnām / marutaḥ śriṇutā havam //
 śriyase kam bhānubhiḥ sam mimikṣire te raśmibhis ta ṛkvabhiḥ sukhādayaḥ / te vāśīmanta iṣmiṇo abhīravo vidre priyasya mārutasya dhāmnaḥ //
 ava te heḍa
 ud uttamam /
 kayā naś citra ā bhuvad ūtī sadāvṛdhaḥ sakhā / kayā śaciṣṭhayā vṛtā //
 ko adya yuṅkte dhuri gā ṛtasya śimīvato bhāmino durhṛṇāyūn / āsanniṣūn hṛtsvaso mayobhūn ya eṣām bhṛtyām ṛṇadhat sa jīvāt //
 agne naya |
 ā devānām |
 śaṃ no bhavantu
 vājevāje
 apsv agne sadhiṣ ṭava sauṣadhīr anu rudhyase garbhe sañ jāyase punaḥ //
 vṛṣā soma dyumām̐ asi vṛṣā deva vṛṣavrataḥ / vṛṣā dharmāṇi dadhiṣe //
 imam me varuṇa
 tat tvā yāmi
 tvaṃ no agne
 sa tvaṃ no agne //
 apāṃ tvemant sādayāmy apāṃ tvodmant sādayāmy apāṃ tvā bhasmant sādayāmy apāṃ tvā jyotiṣi sādayāmy apāṃ tvāyane sādayāmi |
 arṇave sadane sīda samudre sadane sīda salile sadane sīdāpāṃ kṣaye sīdāpām̐ sadhiṣi sīda |
 apāṃ tvā sadane sādayāmy apāṃ tvā sadhasthe sādayāmy apāṃ tvā purīṣe sādayāmy apāṃ tvā yonau sādayāmy apāṃ tvā pāthasi sādayāmi
 gāyatrī chandas triṣṭup chando jagatī chando 'nuṣṭup chandaḥ paṅktiś chandaḥ //
 ayam puro bhuvas tasya prāṇo bhauvāyano vasantaḥ prāṇāyano gāyatrī vāsantī gāyatriyai gāyatraṃ gāyatrād upām̐śur upām̐śos trivṛt trivṛto rathaṃtaram̐ rathaṃtarād vasiṣṭha ṛṣiḥ prajāpatigṛhītayā tvayā prāṇaṃ gṛhṇāmi prajābhyas |
 ayaṃ dakṣiṇā viśvakarmā tasya mano vaiśvakarmaṇaṃ grīṣmo mānasas triṣṭug graiṣmī triṣṭubha aiḍam aiḍād antaryāmo 'ntaryāmāt pañcadaśaḥ pañcadaśād bṛhad bṛhato bharadvāja ṛṣiḥ prajāpatigṛhītayā tvayā manaḥ // gṛhṇāmi prajābhyas |
 ayam paścād viśvavyācās tasya cakṣur vaiśvavyacasaṃ varṣāṇi cākṣuṣāṇi jagatī vārṣī jagatyā ṛkṣamam ṛkṣamāc chukraḥ śukrāt saptadaśaḥ saptadaśād vairūpaṃ vairūpād viśvāmitra ṛṣiḥ prajāpatigṛhītayā tvayā cakṣur gṛhnāmi prajābhyas |
 idam uttarāt suvas tasya śrotram̐ sauvam̐ śarac chrautry anuṣṭūp śārady anuṣṭubhaḥ svāram̐ svārān manthī manthina ekavim̐śa ekavim̐śād vairājaṃ vairājāj jamadagnir ṛṣiḥ prajāpatigṛhītayā // tvayā śrotraṃ gṛhṇāmi prajābhyas |
 iyam upari matis tasyai vāṅ mātī hemanto vācyāyanaḥ paṅktir haimantī paṅktyai nidhanavan nidhanavata āgrayaṇa āgrayaṇāt triṇavatrayastrim̐śau triṇavatrayastrim̐śābhyām̐ śākvararaivate śākvararaivatābhyāṃ viśvakarmarṣiḥ prajāpatigṛhītayā tvayā vācaṃ gṛhṇāmi prajābhyaḥ //
 prācī diśāṃ vasanta ṛtūnām agnir devatā brahma draviṇaṃ trivṛt stomaḥ sa u pañcadaśavartanis tryavir vayaḥ kṛtam ayānām purovāto vātaḥ sānaga ṛṣis |
 daksiṇā diśāṃ grīṣma rtūnām indro devatā kṣatraṃ draviṇam pañcadaśa stomaḥ sa u saptadaśavartanir dityavāḍ vayas tretāyānāṃ dakṣiṇādvāto vātaḥ sanātana ṛṣiḥ
 prātīcī diśāṃ varṣā ṛtūnāṃ viśve devā devatā viṭ // draviṇam̐ saptadaśa stomaḥ su uv ekavim̐śavartanis trivatso vayo dvāparo 'yānām paścādvāto vāto 'habhūna ṛṣis |
 udicī diśām̐ śarad ṛtūnām mitrāvaruṇau devatā puṣṭaṃ draviṇam ekavim̐śa stomaḥ sa u triṇavavartanis turyavāḍ vaya āskando 'yānām uttarādvāto vātaḥ pratna ṛṣis |
 ūrdhvā diśām̐ hemantaśiśirāv ṛtūnām bṛhaspatir devatā varco draviṇaṃ triṇava stomaḥ sa u trayastrim̐śavartaniḥ paṣṭhavād vayo 'bhibhūr ayānāṃ viṣvagvāto vātaḥ suparṇa ṛṣiḥ
 pitaraḥ pitāmahāḥ pare 'vare te naḥ pāntu te no 'vantv asmin brahmann asmin kṣatre 'syām āśiṣy asyām purodhāyām asmin karmann asyāṃ devahūtyām //
 dhruvakṣitir dhruvayonir dhruvāsi dhruvāṃ yonim ā sīda sādhyā / ukhyasya ketum prathamam purastād aśvinādhvaryū sādayatām iha tvā //
 sve dakṣe dakṣapiteha sīda devatrā pṛthivī bṛhatī rarāṇā / svāsasthā tanuvā saṃ viśasva pitevaidhi sūnava āsuśevāśvinādhvaryū sādayatām iha tvā //
 kulāyinī vasumatī vayodhā rayiṃ no vardha bahulam̐ suvīram // apāmatiṃ durmatim bādhamānā rāyas poṣe yajñapatim ābhajantī suvar dhehi yajamānāya poṣam aśvinādhvaryū sādayatām iha tvā //
 agneḥ purīṣam asi devayānī tāṃ tvā viśve abhi gṛṇantu devāḥ / stomapṛṣṭhā ghṛtavatīha sīda prajāvad asme draviṇāyajasvāśvinādhvaryū sādayatām iha tvā //
 divo mūrdhāsi pṛthivyā nābhir viṣṭambhanī diśām abhipatnī bhuvanānām // ūrmir drapso apām asi viśvakarmā ta ṛṣir aśvinādhvaryū sādayatām iha tvā //
 sajūr ṛtubhiḥ sajūr vidhābhiḥ sajūr vasubhiḥ sajū rudraiḥ sajūr ādityaiḥ sajūr viśvair devaiḥ sajūr devaiḥ sajūr devair vayonādhair agnaye tvā vaiśvānarāyāśvinādhvaryū sādayatām iha tvā
 prāṇam me pāhy apānam me pāhi vyānam me pāhi cakṣur ma urvyā vi bhāhi śrotram me ślokaya |
 apas pinvauṣadhīr jinva dvipāt pāhi catuṣpād ava divo vṛṣṭim eraya //
 tryavir vayas triṣṭup chandas |
 dityavāḍ vayo virāṭ chandaḥ
 pañcāvir vayo gāyatrī chandas
 trivatso vaya uṣṇihā chandas
 turyavāḍ vayo 'nuṣṭup chandaḥ
 paṣṭhavād vayo bṛhatī chandas |
 ukṣā vayaḥ satobṛhatī chandas |
 ṛṣabho vayaḥ kakuc chandas |
 dhenur vayo jagatī chandas |
 anaḍvān vayaḥ paṅktiś chandas |
 basto vayo vivalaṃ chandas |
 vṛṣṇir vayo viśālaṃ chandaḥ
 puruṣo vayas tandraṃ chandas |
 vyāghro vayo 'nādhṛṣṭaṃ chandaḥ
 sim̐ho vayaś chadiś chandas |
 viṣṭambho vayo 'dhipatiś chandaḥ
 kṣatraṃ vayo mayaṃdaṃ chandas |
 viśvakarmā vayaḥ parameṣṭhī chandas |
 mūrdhā vayaḥ prajāpatiś chandaḥ //
 indrāgnī avyathamānām iṣṭakāṃ dṛm̐hataṃ yuvam / pṛṣṭhena dyāvāpṛthivī antarikṣaṃ ca vi bādhatām //
 viśvakarmā tvā sādayatv antarikṣasya pṛṣṭhe vyacasvatīm prathasvatīm bhāsvatīm̐ sūrimatīm ā yā dyām bhāsy ā pṛthivīm orv antarikṣam antarikṣaṃ yachāntarikṣaṃ dṛm̐hāntarikṣam mā him̐sīr viśvasmai prāṇāyāpānāya vyānāyodānāya pratiṣṭhāyai caritrāya vāyus tvābhi pātu mahyā svastyā chardiṣā // śaṃtamena tayā devatayāṅgirasvad dhruvā sīda /
 rājñy asi prācī dig virāḍ asi dakṣiṇā dik samrāḍ asipratīcī dik svarāḍ asy udīcī dig adhipatny asi bṛhatī {dik < diś} |
 āyur me pāhi prāṇam me pāhy apānam me pāhi vyānam me pāhi cakṣur me pāhi śrotram me pāhi mano me jinva vācam me pinvātmānam me pāhi jyotir me yacha //
 mā chandaḥ pramā chandaḥ pratimā chando 'srīviś chandaḥ praṅktiś chanda uṣṇihā chando bṛhatī chando 'nuṣṭup chando virāṭ chando gāyatrī chandas triṣṭup chando jagatī chandaḥ pṛthivī chando 'ntarikṣaṃ chando dyauś chandaḥ samāś chando nakṣatrāṇi chando manaś chando vāk chandaḥ kṛṣiś chando hiraṇyaṃ chando gauś chando 'jā chando 'śvaś chandaḥ /
 agnir devatā // vāto devatā sūryo devatā candramā devatā vasavo devatā rudrā devatādityā devatā viśve devā devatā maruto devatā bṛhaspatir devatendro devatā varuṇo devatā /
 mūrdhāsi rāḍ dhruvāsi dharuṇā yantry asi yamitrīṣe tvorje tvā kṛṣyai tvā kṣemāya tvā yantrī rāḍ dhruvāsi dharaṇī dhartry asi dharitry āyuṣe tvā varcase tvaujase tvā balāya tvā //
 āśus trvṛt |
 bhāntaḥ pañcadaśas |
 vyoma saptadaśaḥ
 pratūrtir aṣṭādaśas
 tapo navadaśas |
 abhivartaḥ savim̐śas |
 dharuṇa ekavim̐śas |
 varco dvāvim̐śaḥ
 sambharaṇas trayovim̐śas |
 yoniś caturvim̐śas |
 garbhāḥ pañcavim̐śas |
 ojas triṇavaḥ
 kratur ekatrim̐śaḥ
 pratiṣṭhā trayastrim̐śas |
 bradhnasya viṣṭapaṃ catustrim̐śas |
 nākaḥ ṣaṭtrim̐śas |
 vivarto 'ṣṭācatvārim̐śas |
 dhartraś catuṣṭomaḥ //
 agner bhāgo 'si dīkṣāyā ādhipatyam brahma spṛtaṃ tṛvṛt stomas |
 indrasya bhāgo 'si viṣṇor ādhipatyaṃ kṣatram̐ spṛtam pañcadaśa stomas |
 nṛcakṣasām bhāgo 'si dhātur ādhipatyaṃ janitram̐ spṛtam̐ saptadaśa stomas |
 mitrasya bhāgo 'si varuṇasyādhipatyaṃ divo vṛṣṭir vātā spṛtā ekavim̐śa stomas |
 adityai bhāgo 'si pūṣṇa ādhipatyam oja spṛtaṃ triṇava stomas |
 vasūnām bhāgo 'si // rudrāṇām ādhipatyaṃ catuṣpāt spṛtaṃ caturvim̐śa stomas |
 ādityānām bhāgo 'si marutām ādhipatyaṃ garbhā spṛtāḥ pañcavim̐śa stomas |
 devasya savitur bhāgo 'si bṛhaspater dāhipatyam̐ samīcīr diśa spṛtāś catuṣṭoma stomas |
 yāvānām bhāgo 'sy ayāvānām ādhipatyam prajā spṛtāś catuścatvārim̐śa stomas |
 ṛbhūṇām bhāgo 'si viśveṣāṃ devānām ādhipatyam bhūtaṃ niśāntam̐ spṛtaṃ trayastrim̐śa stomaḥ //
 ekayāstuvata prajā adhīyanta prajāpatir adhipatir āsīt
 tisṛbhir astuvata brahmāsṛjyata brahmaṇas patir adhipatir āsīt
 pañcabhir astuvata bhūtāny asṛjyanta bhūtānām patir adhipatir āsīt
 saptabhir astuvata saptarṣayo 'sṛjyanta dhātādhipatir āsīt |
 navabhir astuvata pitaro 'sṛjyantāditir adhipatny āsīt |
 ekādaśabhir astuvatartavo 'sṛjyantārtavo 'dhipatir āsīt
 trayodaśabhir astuvata māsā asṛjyanta saṃvatsaro 'dhipatiḥ // āsīt
 pañcadaśabhir astuvata kṣatram asṛjyatendro 'dhipatir āsīt
 saptadaśabhir astuvata paśavo 'sṛjyanta bṛhaspatir adhipatir āsīt |
 navadaśabhir astuvata śūdrāryāv asṛjyetām ahorātre adhipatnī āstām
 ekavim̐śatyāstuvataikaśaphāḥ paśavo 'sṛjyanta varuṇo 'dhipatir āsīt
 trayovim̐śatyāstuvata kṣudrāḥ paśavo 'sṛjyanta pūṣādhipatir āsīt
 pañcavim̐śatyāstuvatāraṇyāḥ paśavo 'sṛjyanta vāyur adhipatir āsīt
 saptavim̐śatyāstuvata dyāvāpṛthivī vi // aitāṃ vasavo rudrā ādityā anu vy āyan teṣām ādhipatyam āsīt |
 navavim̐śatyāstuvata vanaspatayo 'sṛjyanta somo 'dhipatir āsīt |
 ekatrim̐śatāstuvata prajā asṛjyanta yāvānāṃ cāyāvānāṃ cādhipatyam āsīt
 trayastrim̐śatāstuvata bhūtāny aśāmyan prajāpatiḥ parameṣṭhy adhipatir āsīt //
 iyam eva sā yā prathamā vyauchad antar asyāṃ carati praviṣṭā / vadhūr jajāna navagaj janitrī traya enām mahimānaḥ sacante //
 chandasvatī uṣasā pepiśāne samānaṃ yonim anu saṃcaratnī / sūryapatnī vi carataḥ prajānatī ketuṃ kṛṇvāne ajare bhūriretasā //
 ṛtasya panthām anu tisra āgus trayo gharmāso anu yotiṣāguḥ / prajām ekā rakṣaty ūrjam ekā // vratam ekā rakṣati devayūnām //
 catuṣṭomo abhavad yā turīyā yajñasya pakṣāv ṛṣayo bhavantī / gāyatrīṃ triṣṭubhaṃ jagatīm anuṣṭubham bṛhad arkaṃ yuñjānāḥ suvar ābharann idam //
 pañcabhir dhātā vi dadhāv idaṃ yat tāsām̐ svas ṝr ajanayat pañcapañca / tāsām u yanti prayaveṇa pañca nānā rūpāṇi kratavo vasānāḥ //
 trim̐śat svasāra upa yanti niṣkṛtam̐ samānaṃ ketum pratimuñcamānāḥ // ṛtūm̐s tanvate kavayaḥ prajānatīr madhyechandasaḥ pari yanti bhāsvatīḥ //
 jyotiṣmatī prati muñcate nabho rātrī devī sūryasya vratāni / vi paśyanti paśavo jāyamānā nānārūpā mātur asyā upasthe //
 ekāṣṭakā tapasā tapyamānā jajāna garbham mahimānam indram / tena dasyūn vy asahanta devā hantāsurāṇām abhavac chacībhiḥ //
 anānujām anujām mām akarta satyaṃ vadanty anv icha etat / bhūyāsam // asya sumatau yathā yūyam anyā vo anyām ati mā pra yukta //
 abhūn mama sumatau viśvavedā āṣṭa pratiṣṭhām avidad dhi gādham / bhūyāsam asya sumatau yathā yūyam anyā vo anyām ati mā pra yukta //
 pañca vyuṣṭīr anu pañca dohā gām pañcanāmnīm ṛtavo 'nu pañca / pañca diśaḥ pañcadaśena klptāḥ samānamūrdhnīr abhi lokam ekam //
 ṛtasya garbhaḥ prathamā vyūṣuṣy apām ekā mahimānam bibharti / sūryasyaikā carati niṣkṛteṣu gharmasyaikā savitaikāṃ ni yachati //
 yā prathamā vyauchat sā dhenur abhavad yame / sā naḥ payasvatī dhukṣvottarāmuttarām̐ samām //
 śukrarṣabhā nabhasā jyotiṣāgād viśvarūpā śabalīr agniketuḥ / samānam artham̐ svapasyamānā bibhratī jarām ajara uṣa āgāḥ //
 ṛtūnām patnī prathameyam āgād ahnāṃ netrī janitrī prajānām / ekā satī bahudhoṣo vy uchasy ajīrṇā tvaṃ jarayasi sarvam anyat //
 agne jātān pra ṇudā naḥ sapatnān praty ajātāñ jātavedo nudasva / asme dīdihi sumanā aheḍan tava syām̐ śarman trivarūtha udbhit //
 sahasā jātān pra ṇudā naḥ sapatnān praty ajātāñ jātavedo nudasva / adhi no brūhi sumanasyamāno vayam̐ syāma pra ṇudā naḥ sapatnān //
 catuścatvārim̐śa stomo varco draviṇam |
 ṣoḍaśa stoma ojo dravinam
 pṛthivyāḥ purīṣam asi // apso nāma /
 evaś chando varivaś chandaḥ śambhūś chandaḥ paribhūś chanda āchac chando manaś chando vyacaś chandaḥ sindhuś chandaḥ samudraṃ chandaḥ salilaṃ chandaḥ saṃyac chando viyac chando bṛhac chando rathaṃtaraṃ chando nikāyaś chando vivadhaś chando giraś chando bhrajaś chandaḥ saṣṭup chando 'nuṣṭup chandaḥ kakuc chandas trikakuc chandaḥ kāvyaṃ chando 'ṅkupaṃ chandaḥ // padapaṅktiś chando 'kṣarapaṅktiś chando viṣṭārapaṅktiś chandaḥ kṣuro bhṛjvāñ chandaḥ prachac chandaḥ pakṣaś chanda evaś chando varivaś chando vayaś chando vayaskṛc chando viśālaṃ chando viṣpardhāś chandaś chandiś chando dūrohaṇaṃ chandas tandraṃ chando 'ṅkāṅkaṃ chandaḥ //
 agnir vṛtrāṇi jaṅghanad draviṇasyur vipanyayā / samiddhaḥ śukra āhutaḥ //
 tvam̐ somāsi satpatis tvam̐ rājota vṛtrahā / tvam bhadro asi kratuḥ //
 bhadrā te agne svanīka saṃdṛg ghorasya sato viṣuṇasya cāruḥ / na yat te śocis tamasā varanta na dhvasmānas tanuvi repa ā dhuḥ //
 bhadraṃ te agne sahasinn anīkam upāka ā rocate sūryasya // ruśad dṛśe dadṛśe naktayā cid arūkṣitaṃ dṛśa ā rūpe annam //
 sainānīkena suvidatro asme yaṣṭā devām̐ āyajiṣṭhaḥ svasti / adabdho gopā uta naḥ paraspā agne dyumad uta revad didīhi //
 svasti no divo agne pṛthivyā viśvāyur dhehi yajathāya deva / yat sīmahi divijāta praśastaṃ tad asmāsu draviṇaṃ dhehi citram //
 yathā hotar manuṣaḥ // devatātā yajñebhiḥ sūno sahaso yajāsi / evāno adya samanā samānān uśann agna uśato yakṣi devān //
 agnim īḍe purohitaṃ yajñasya devam ṛtvijam / hotāram̐ ratnadhātamam //
 vṛṣā soma dyumām̐ asi vṛṣā deva vṛṣavrataḥ / vṛṣā dharmāṇi dadhiṣe //
 sāṃtapanā idam̐ havir marutas taj jujuṣṭana / yuṣmākotī riśādasaḥ //
 yo no marto vasavo durhṛṇāyus tiraḥ satyāni marutaḥ // jighām̐sāt / druhaḥ pāśam prati sa mucīṣṭa tapiṣṭhena tapasā hantanā tam //
 saṃvatsarīṇā marutaḥ svarkā urukṣayāḥ sagaṇā mānuṣeṣu / te 'smat pāśān pra muñcantv am̐hasaḥ sāṃtapanā madirā mādayiṣṇavaḥ //
 piprīhi devām̐ uśato yaviṣṭha vidvām̐ ṛtūm̐r ṛtupate yajeha / ye daivyā ṛtvijas tebhir agne tvam̐ hotṝṇām asy āyajiṣṭhaḥ //
 agne yad adya viśo adhvarasya hotaḥ pāvaka // śoce veṣ ṭvam̐ hi yajvā / ṛtā yajāsi mahinā vi yad bhūr havyā vaha yaviṣṭha yā te adya //
 agninā rayim aśnavat poṣam eva divedive / yaśasaṃ vīravattamam //
 gayasphāno amīvahā vasuvit puṣṭivardhanaḥ / sumitraḥ soma no bhava //
 gṛhamedhāsa ā gata maruto māpa bhūtana / pramuñcanto no am̐hasaḥ //
 pūrvībhir hi dadāśima śaradbhir maruto vayam / mahobhiḥ // carṣaṇīnām //
 pra budhniyā īrate vo mahām̐si pra ṇāmāni prayajyavas tiradhvam / sahasriyaṃ damyam bhāgam etaṃ gṛhamedhīyam maruto juṣadhvam //
 upa yam eti yuvatiḥ sudakṣaṃ doṣā vastor haviṣmatī ghṛtācī / upa svainam aramatir vasūyuḥ //
 imo agne vītatamāni havyājasro vakṣi devatātim acha / prati na īm̐ surabhīṇi viyantu
 krīḍaṃ vaḥ śardho mārutam anarvāṇam̐ ratheśubham // kaṇvā abhi pra gāyata //
 atyāso na ye marutaḥ svañco yakṣadṛśo na śubhayanta maryāḥ / te harmyeṣṭhāḥ śiśavo na śubhrā vatsāso na prakrīḍinaḥ payodhāḥ //
 praiṣām ajmeṣu vithureva rejate bhūmir yāmeṣu yad dha yuñjate śubhe / te krīḍayo dhunayo bhrājadṛṣṭayaḥ svayam mahitvam panayanta dhūtayaḥ //
 upahvareṣu yad acidhvaṃ yayiṃ vaya iva marutaḥ kena // cit pathā / ścotanti kośā upa vo ratheṣv ā ghṛtam ukṣatā madhuvarṇam arcate //
 agnimagnim̐ havīmabhiḥ sadā havanta viśpatim / havyavāham purupriyam //
 tam̐ hi śaśvanta īḍate srucā devaṃ ghṛtaścutā / agnim̐ havyāya voḍhave //
 indrāgnī rocanā divaḥ
(ḍd) śnathad vṛtram
 indraṃ vo viśvatas pari |
 indraṃ naras |
 viśvakarman haviṣā vāvṛdhānas |
(ḥh) viśvakarman haviṣā vardhanena //
 raśmir asi kṣayāya tvā kṣayaṃ jinva pretir asi dharmāya tvā dharmaṃ jinvānvitir asi dive tvādivaṃ jinva saṃdhir asy antarikṣāya tvāntarikṣaṃ jinva pratidhir asi pṛthivyai tvā pṛthivīṃ jinva viṣṭambho 'si vṛṣṭyai tvā vṛṣṭiṃ jinva pravāsy ahne tvāhar jinva |
 anuvāsi rātriyai tvā rātriṃ jinvośig asi // vasubhyas tvā vasūñ jinva tantur asi prajābhyas tvā prajā jinva pṛtanāṣāḍ asi paśubhyas tvā paśūñ jinva
 revad asy oṣadhībhyas tvauṣadhīr jinvābhijid asi yuktagrāvendrāya tvendraṃ jinvādhipatir asi prāṇāya // tvā prāṇaṃ jinva yantāsy apānāya tvāpānaṃ jinva sam̐sarpo 'si cakṣuṣe tvā cakṣur jinva vayodhā asi śrotrāya tvā śrotraṃ jinva trivṛd asi
 pravṛd asi saṃvṛd asi vivṛd asi sam̐roho 'si nīdroho 'si praroho 'si anuroho 'si
 vasuko 'si veṣaśrir asi vasyaṣṭir asi //
 rājñy asi prācī dig vasavas te devā adhipatayo 'gnir hetīnām pratidhartā trivṛt tvā stomaḥ pṛthivyām̐ śrayatv ājyam uktham avyathayat stabhnātu rathaṃtaram̐ sāma pratiṣṭhityai
 virāḍ asi dakṣiṇā dig rudrās te devā adhipataya indro hetīnām pratidhartā pañcadaśas tvā stomaḥ pṛthivyām̐ śrayatu praugam uktham avyathayat stabhnātu bṛhat sāma pratiṣṭhityai
 samrāḍ asi prācīcī dik // ādityās te devā adhipatayaḥ somo hetīnām pratidhartā saptadaśas tvā stomaḥ pṛthivyām̐ śrayatu marutvatīyam uktham avyathayat stabhnātu vairūpam̐ sāma pratiṣṭhityai
 svarāḍ asy udīcī dig viśve te devā adhipatayo varuṇo hetīnām pratidhartaikavim̐śas tvā stomaḥ pṛthivyām̐ śrayatu niṣkevalyam uktham avyathayat stabhnātu vairājam̐ sāma pratiṣṭhityai |
 adhipatny asi bṛhatī diṅ marutas te devā adhipatayaḥ // bṛhaspatir hetīnām pratidhartā triṇavatrayastrim̐śau tvā stomau pṛthivyām̐ śrayatāṃ vaiśvadevāgnimārute ukthe avyathayantī stabhnītām̐ śākvararaivate sāmanī pratiṣṭhityai |
 antarikṣāyarṣayas tvā prathamajā deveṣu divo mātrayā variṇā prathantu vidhartā cāyam adhipatiś ca te tvā sarve saṃvidānā nākasya pṛṣṭhe suvarge loke yajamānaṃ ca sādayantu //
 ayam puro harikeśaḥ sūryaraśmis tasya rathagṛtsaś ca rathaujāś ca senānigrāmaṇyau puñjikasthalā ca kṛtasthalā cāpsarasau yātudhānā hetī rakṣām̐si prahetis |
 ayaṃ dakṣiṇā viśvakarmā tasya rathasvanaś ca rathecitraś ca senānigrāmaṇyau menakā ca sahajanyā cāpsarasau daṅkṣṇavaḥ paśavo hetiḥ pauruṣeyo vadhaḥ prahetis |
 ayam paścād viśvavyacās tasya ratheprotaś cāsamarathaś ca senānigrāmaṇyau pramlocantī ca // anumlocantī cāpsarasau sarpā hetir vyāghrāḥ prahetis |
 ayam uttarāt saṃyadvasus tasya senajic ca suṣeṇaś ca senānigrāmaṇyau viśvācī ca ghṛtācī cāpsarasāv āpo hetir vātaḥ prahetis |
 ayam upary arvāgvasus tasya tārkṣyaś cāriṣṭanemiś ca senānigrāmaṇyāv urvaśī ca pūrvacittiś cāpsarasau vidyud dhetir avasphūrjan prahetis
 tebhyo namas te no mṛḍayantu te yaṃ // dviṣmo yaś ca no dveṣṭi taṃ vo jambhe dadhāmi |
 āyos tvā sadane sādayāmy avataś chāyāyāṃ namaḥ samudrāya namaḥ samudrasya cakṣase
 parameṣṭhī tvā sādayatu divaḥ pṛṣṭhe vyacasvatīm prathasvatīṃ vibhūmatīm prabhūmatīm paribhūmatīṃ divaṃ yacha divaṃ dṛm̐ha divam mā him̐sīr viśvasmai prāṇāyāpānāya vyānāyodānāya pratiṣṭhāyai caritrāya sūryas tvābhi pātu mahyā svastyā chardiṣā śaṃtamena tayā devatayāṅgirasvad dhruvā sīda
 prothad aśvo na yavase aviṣyan yadā mahaḥ saṃvaraṇād vyasthā / ād asy vāto anu vāti śocir adha sma te vrajanaṃ kṛṣṇam asti //
 agnir mūrdhā divaḥ kakut patiḥ pṛthivyā ayam / apām̐ retām̐si jinvati //
 tvām agne puṣkarād adhy atharvā nir amanthata / mūrdhno viśvasya vāghataḥ //
 ayam agniḥ sahasriṇo vājasya śatinas patiḥ / mūrdhā kavī rayīṇām //
 bhuvo yajñasya rajasaś ca netā yatrā niyudbhiḥ sacase śivābhiḥ / divi mūrdhānaṃ dadhiṣe suvarṣāṃ jihvām agne cakṛṣe havyavāham //
 abodhy agniḥ samidhā janānām // prati dhenum ivāyatīm uṣāsam / yahvā iva pra vayām ujjihānāḥ pra bhānavaḥ sisrate nākam acha //
 avocāma kavaye medhyāya vaco vandāru vṛṣabhāya vṛṣṇe / gaviṣṭhiro namasā stomam agnau divīva rukmam urvyañcam aśret //
 janasya gopā ajaniṣṭa jāgṛvir agniḥ sudakṣaḥ suvitāya navyase / ghṛtapratīko bṛhatā divispṛśā dyumad vi bhāti bharatebhyaḥ śuciḥ //
 tvām agne aṅgirasaḥ // guhā hitam anv avindañ chiśriyāṇaṃ vanevane / sa jāyase mathyamānaḥ saho mahat tvām āhuḥ sahasas putram aṅgiraḥ //
 yajñasya ketum prathamam putohitam agniṃ naras triṣadhasthe sam indhate / indreṇa devaiḥ saratham̐ sa barhiṣi sīdan ni hotā yajathāya sukratuḥ //
 tvāṃ citraśravastama havante vikṣu jantavaḥ / śociṣkeśam purupriyāgne havyāya voḍhave //
 sakhāyaḥ saṃ vaḥ samyañcam iṣam // stomaṃ cāgnaye / varṣiṣṭhāya kṣitīnām ūrjo naptre sahasvate //
 sam̐sam id yuvase vṛṣann agne viśvāny arya ā / iḍas pade sam idhyase sa no vasūny ā bhara //
 enā vo agniṃ namasorjo napātam ā huve / priyaṃ cetiṣṭham aratim̐ svadhvaraṃ viśvasya dūtam amṛtam //
 sa yojate aruṣo viśvabhojasā sa dudravat svāhutaḥ / subrahmā yajñaḥ suśamī // vasūnāṃ devam̐ rādho janānām //
 ud asya śocir asthād ājuhvānasya mīḍhuṣaḥ / ud dhumāso aruṣāso divispṛśaḥ sam agnim indhate naraḥ //
 agne vājasya gomata īśānaḥ sahaso yaho / asme dhehi jātavedo mahi śravaḥ //
 sa idhāno vasuṣ kavir agnir īḍenyo girā / revad asmabhyam purvaṇīka dīdihi //
 kṣapo rājann uta tmanāgne vastor utoṣasaḥ / sa tigmajambha // rakṣaso daha prati //
 ā te agna idhīmahi dyumantaṃ devājaram / yad dha syā te panīyasī samid dīdayati dyavīṣam̐ stotṛbhya ā bhara //
 ā te agna ṛcā haviḥ śukrasya jyotiṣas tape / suścandra dasma viśpate havyavāṭ tubhyam̐ hūyata iṣam̐ stotṛbhya ā bhara //
 ubhe suścandra sarpiṣo darvī śrīṇīṣa āsani / uto na ut pupūryāḥ // uktheṣu śavasas pata iṣam̐ stotṛbhya ā bhara //
 agne tam adyāśvaṃ na stomaiḥ kratuṃ na bhadram̐ hṛdispṛśam / ṛdhyāmā ta ohaiḥ //
 adhā hy agne krator bhadrasya dakṣasya sādhoḥ / rathīr ṛtasya bṛhato babhūtha //
 ābhiṣ ṭe adya gīrbhir gṛṇanto 'gne dāśema / pra te divo na stanayanti śuṣmāḥ //
 ebhir no arkair bhavā no arvāñ // suvar na jyotiḥ / agne viśvebhiḥ sumanā anīkaiḥ //
 agnim̐ hotāram manye dāsvantam vasoḥ sūmum̐ sahaso jātavedasam / vipraṃ na jātavedasam //
 ya ūrdhvayā svadhvaro devo devācyā kṛpā / ghṛtasya vibhrāṣṭim anu śukraśociṣa ājuhvānasya sarpiṣaḥ //
 agne tvam no antamaḥ / uta trātā śivo bhava varūthyaḥ //
(ḍd) taṃ tvā śociṣṭha dīdivaḥ / sumnāya nūnam īmahe sakhibhyaḥ //
 vasur agnir vasuśravāḥ / achā nakṣi dyumattamo rayiṃ dāḥ //
 indrāgnibhyāṃ tvā sayujā yujā yunajmy āghārābhyāṃ tejasā varcasokthebhi stomebhiś chandobhī rayyai poṣāya sajātānām madhyamastheyāya mayā tvā sayujā yujā yunajmi |
 ambā dulā nitatnir abhrayantī meghayantī varṣayantī cupuṇīkā nāmāsi prajāpatinā tvā viśvābhir dhībhir upa dadhāmi
 pṛthivy udapuram annena viṣṭā manuṣyās te goptāro 'gnir viyatto 'syāṃ tām aham pra padye sā // me śarma ca varma cāstu |
 adhidyaur antarikṣam brahmaṇā viṣṭā marutas te goptāro vāyur viyatto 'syāṃ tām aham pra padye sā me śarma ca varma cāstu
 dyaur aparājitām ṛtena viṣṭādityās te goptāraḥ sūryo viyatto 'syāṃ tām aham pra padye sā me śarma ca varma cāstu //
 bṛhaspatis tvā sādayatu pṛthivyāḥ pṛṣṭhe jyotiṣmatīṃ viśvasmai prāṇāyāpānāya viśvaṃ jyotir yachāgnis te 'dhipatis |
 viśvakarmā tvā sādayatv antarikṣasya pṛṣṭhe jyotiṣmatīṃ viśvasmai prāṇāyāpānāya viśvaṃ jyotir yacha vāyus te 'dhipatiḥ
 prajāpatis tvā sādayatu divaḥ pṛṣṭhe jyotiṣmatīṃ viśvasmai prāṇāyāpānāyaviśvaṃ jyotir yacha parameṣṭhī te 'dhipatiḥ
 purovātasanir asy abhrasanir asi vidyutsaniḥ // asi stanayitnusanir asi vṛṣṭisanir asi |
 agner yāny asi devānām agneyāny asi
 vāyor yāny asi devānāṃ vāyoyāny asi |
 antarikṣasya yāny asi devānām antarikṣayāny asi |
 antarikṣam asy antarikṣāya tvā
 salilāya tvā sarṇīkāya tvā satīkāya tvā ketāya tvā pracetase tvā vivasvate tvā divas tvā jyotiṣa ādityebhyas tvā |
 ṛce tvā ruce tvā dyute tvā bhāse tvā jyotiṣe tvā
 yaśodāṃ tvā yaśasi tejodāṃ tvā tejasi payodāṃ tvā payasi varcodāṃ tvā varcasi draviṇodāṃ tvā draviṇe sādayāmi tenarṣiṇā tena brahmaṇā tayā devatayāṅgirasvad dhruvā sīda //
 bhūyaskṛd asi varivaskṛd asi prācy asy ūrdhvāsy antarikṣasad asy antarikṣe sīda |
 apsuṣad asi śyenasad asi gṛdhrasad asi suparṇasad asi nākasad asi
 pṛthivyās tvā draviṇe sādayāmy antarikṣasya tvā draviṇe sādayāmi divas tvā draviṇe sādayāmi diśāṃ tvā draviṇe sādayāmi draviṇodāṃ tvā draviṇe sādayāmi
 prāṇam me pāhy apānam me pāhi vyānam me // pāhy āyur me pāhi viśvāyur me pāhi sarvāyur me pāhi |
 agne yat te param̐ hṛn nāma tāv ehi sam̐ rabhāvahai pāñcajanyeṣv apy edhy agne
 yāvā ayāvā evā ūmāḥ sabdaḥ sagaraḥ sumekaḥ //
 agninā viśvāṣāṭ
 sūryeṇa svarāṭ
 kratvā śacīpatis |
 ṛṣabheṇa tvaṣṭā
 yajñena maghavān
 dakṣiṇayā suvargas |
 manyunā vṛtrahā
 sauhārdyena tanūdhād |
 annena gayaḥ
 pṛthivyāsanot |
 ṛgbhir annādas |
 vaṣaṭkāreṇarddhaḥ
 sāmanā tanūpās |
 virājā jyotiṣmān
 brahmaṇā somapās |
 gobhir yajñaṃ dādhāra kṣatreṇa manuṣyān
 aśvena ca rathena ca vajrī |
 ṛtubhiḥ prabhuḥ
 saṃvatsareṇa paribhūs
 tapasānādhṛṣṭaḥ
 sūryaḥ san tanūbhiḥ //
 prajāpatir manasā |
 andho 'chetas |
 dhātā dīkṣāyām |
 savitā bhṛtyām
 pūṣā somakrayaṇyām |
 varuṇa upanaddhas |
 asuraḥ krīyamāṇas |
 mitraḥ krītaḥ
 śipiviṣṭa āsāditas |
 naraṃdhiṣaḥ prohyamānas |
 adhipatir āgataḥ
 prajāpatiḥ praṇīyamānas |
 agnir āgnīdhre
 bṛhaspatir āgnīdhrāt praṇīyamānas |
 indro havirdhāne |
 aditir āsāditas |
 viṣṇur upāvahriyamāṇas |
 atharvopottas |
 yamo 'bhiṣutas |
 apūtapā ādhūyamānas |
 vāyuḥ pūyamānas |
 mitraḥ kṣīraśrīs |
 manthī saktuśrīs |
 vaiśvadeva unnītas |
 rudra āhutas |
 vāyur āvṛttas |
 nṛcakṣāḥ pratikhyātas |
 bhakṣa āgataḥ
 pitṝṇāṃ nārāśam̐sas |
 asur āttaḥ
 sindhur avabhṛtham avaprayan |
 samudro 'vagataḥ
 salilaḥ praplutaḥ
 suvar udṛcaṃ gataḥ //
 kṛttikā nakṣatram agnir devatāgne ruca stha prajāpater dhatuḥ somasyarce tvā ruce tvā dyute tvā bhāse tvā jyotiṣe tvā
 rohiṇī nakṣatram prajāpatir devatā mṛgaśīrṣaṃ nakṣatram̐ somo devatārdrā nakṣatram̐ rudro devatā punarvasū nakṣatram aditir devatā tiṣyo nakṣatram bṛhaspatir devatāśreṣā nakṣatram̐ sarpā devatā maghā nakṣatram pitaro devatā phalgunī nakṣatram // aryamā devatā phalgunī nakṣatram bhago devatā hasto nakṣatram̐ savitā devatā citrā nakṣatram indro devatā svātī nakṣatraṃ vāyur devatā viśākhe nakṣatram indrāgnī devatā anūrādhā nakṣatram mitro devatā rohiṇī nakṣatram indro devatā vicṛtau nakṣatram pitaro devatāṣāḍhā nakṣatram āpo devatāṣāḍhā nakṣatraṃ viśve devā devatā śroṇā nakṣattraṃ viṣṇur devatā śraviṣṭhā nakṣatraṃ vasavaḥ // devatā śatabhiṣaṅ nakṣatram indro devatā proṣṭhapadā nakṣatram aja ekapād devatā proṣṭhapadā nakṣatram ahir budhniyo devatā revatī nakṣatram pūṣā devatāśvayujau nakṣatram aśvinau devatāpabharaṇīr nakṣatraṃ yamo devatā
 pūrṇā paścād yat te devā adadhuḥ //
 madhuś ca mādhavaś ca vāsantikāv ṛtū
 śukraś ca śuciś ca graiṣmāv ṛtū
 nabhaś ca nabhasyaś ca vārṣikāv ṛtū
 iṣaś corjaś ca śāradāv ṛtū
 sahaś ca sahasyaś ca haimantikāv ṛtū
 tapaś ca tapasyaś ca śaiśirāv ṛtū
 agner antaḥśleṣo 'si kalpetāṃ dyāvāpṛthivī kalpantām āpa oṣadhīḥ kalpantām agnayaḥ pṛthaṅ mama jyaiṣṭhyāya savratāḥ // ye 'gnayaḥ samanaso 'ntarā dyāvāpṛthivī śaiśirāv ṛtū abhi kalpamānā indram iva devā abhi saṃ viśantu
 saṃyac ca pracetāś cāgneḥ somasya sūryasya |
 ugrā ca bhīmā ca pitṝṇāṃ yamasyendrasya
 dhruvā ca pṛthivī ca devasya savitur marutāṃ varuṇasya
 dhartrī ca dharitrī ca mitrāvaruṇayor mitrasya dhātuḥ
 prācī ca prātīcī ca vasūnām̐ rudrāṇām // ādityānām |
 te te 'dhipatayas tebhyo namas te no mṛḍayantu te yaṃ dviṣmo yaś ca no dveṣṭi taṃ vo jambhe dadhāmi
 sahasrasya pramā asi sahasrasya pratimā asi sahasrasya vimā asi sahasrasyonmā asi sāhasro 'si sahasrāya tvā |
 imā me agna iṣṭakā dhenavaḥ santv ekā ca śataṃ ca sahasraṃ cāyutaṃ ca // niyutaṃ ca prayutaṃ cārbudaṃ ca nyarbudaṃ ca samudraś ca madhyaṃ cāntaś ca parārdhaś cemā me agna iṣṭakā dhenavaḥ santu ṣaṣṭhiḥ sahasram ayutam akṣīyamāṇā ṛtasthā sthartāvṛdho ghṛtaścuto madhuścuta ūrjasvatīḥ svadhāvinīs tā me agna iṣṭakā dhenavaḥ santu virājo nāma kāmadughā amutrāmuṣmiM loke //
 samid diśām āśayā naḥ suvarvin madhor ato mādhavaḥ pātv asmān / agnir devo duṣṭarītur adābhya idaṃ kṣatram̐ rakṣatu pātv asmān //
 rathaṃtaram̐ sāmabhiḥ pātv asmān gāyatrī chandasāṃ viśvarūpā / trivṛn no viṣṭhayā stomo ahnām̐ samudro vāta idam ojaḥ pipartu //
 ugrā diśām abhibhūtir vayodhāḥ śuciḥ śukre ahany ojasīnā / indrādhipatiḥ pipṛtād ato no mahi // kṣatraṃ viśvato dhārayedam //
 bṛhat sāma kṣatrabhṛd vṛddhavṛṣṇiyaṃ triṣṭubhaujaḥ śubhitam ugravīram / indra stomena pañcadaśena madhyam idaṃ vātena sagareṇa rakṣa //
 prācī diśām̐ sahayaśā yaśasvatī viśve devāḥ prāvṛṣāhnām̐{FN corrected in IS  Ed: prāvṛṣāhnām̐} suvarvatī / idaṃ kṣatraṃ duṣṭaram astv ojo 'nādhṛṣṭam̐ sahasriyam̐ sahasvat //
 vairūpe sāmann iha tac chakema jagatyainaṃ vikṣv ā veśayāmaḥ / viśve devāḥ saptadaśena // varca idaṃ kṣatram̐ salilavātam ugram //
 dhartrī diśāṃ kṣatram idaṃ dādhāropasthāśānām mitravad astv ojaḥ / mitrāvaruṇā śaradāhnāṃ cikitnū asmai rāṣṭrāya mahi śarma yachatam //
 vairāje sāmann adhi me manīṣānuṣṭubhā sambhṛtaṃ vīryam̐ sahaḥ / idaṃ kṣatram mitravad ārdradānu mitrāvaruṇā rakṣatam ādhipatyaiḥ //
 samrāḍ diśām̐ sahasāmnī sahasvaty ṛtur hemanto viṣṭhayā naḥ pipartu / avasyuvātāḥ // bṛhatīr nu śakvarīr imaṃ yajñam avantu no ghṛtācīḥ //
 suvarvatī sudughā naḥ payasvatī diśāṃ devy avatu no ghṛtācī / tvaṃ gopāḥ puraetota paścād bṛhaspate yāmyāṃ yuṅgdhi vācam //
 ūrdhvā diśām̐ rantir āśauṣadhīnām̐ saṃvatsareṇa savitā no ahnām / revat sāmātichandā u chandojātaśatruḥ syonā no astu //
 stomatrayastrim̐śe bhuvanasya patni vivasvadvāte abhi naḥ // gṛṇāhi / ghṛtavatī savitar ādhipatyaiḥ payasvatī rantir āśā no astu //
 dhruvā diśāṃ viṣṇupatny aghorāsyeśānā sahaso yā manotā / bṛhaspatir mātariśvota vāyuḥ saṃdhuvānā vātā abhi no gṛṇantu //
 viṣṭambho divo dharuṇaḥ pṛthivyā asyeśānā jagato viṣṇupatnī / viśvavyacā iṣayantī subhūtiḥ śivā no astv aditir upasthe //
 vaiśvānaro na ūtyā
 pṛṣṭo divi |
 anu no 'dyānumatis |
 anv id anumate tvam |
 kayā naś citra ā bhuvat
 ko adya yuṅkte //
 namas te rudra manyava uto ta iṣave namaḥ / namas te astu dhanvane bāhubhyām uta te namaḥ //
 yā ta iṣuḥ śivatamā śivam babhūva te dhanuḥ / śivā śaravyā yā tava tayā no rudra mṛḍaya //
 yā te rudra śivā tanūr aghorāpāpakāśinī / tayā nas tanuvā śaṃtamayā giriśantābhi cākaśīhi //
 yām iṣuṃ giriśanta haste // bibharṣy astave / śivāṃ giritra tāṃ kuru mā him̐sīḥ puruṣaṃ jagat //
 śivena vacasā tvā giriśāchā vadāmasi / yathā naḥ sarvam ij jagad ayakṣmam̐ sumanā asat //
 adhy avocad adhivaktā prathamo daivyo bhiṣak / ahīm̐ś ca sarvāñ jambhayant sarvāś ca yātu dhānyaḥ //
 asau yas tāmro aruṇa uta babhruḥ sumaṅgalaḥ / ye cemām̐ rudrā abhito dikṣu // śritāḥ sahasraśo 'vaiṣām̐ heḍa īmahe //
 asau yo 'vasarpati nīlagrīvo vilohitaḥ / utainaṃ gopā adṛśann adṛśann udahāryaḥ / utainaṃ viśvā bhūtāni sa dṛṣṭo mṛḍayāti naḥ //
 namo astu nīlagrīvāya sahasrākṣāya mīḍuṣe / atho ye asya satvāno 'haṃ tebhyo 'karaṃ namaḥ //
 pra muñca dhanvanas tvam ubhayor ārtniyor jyām / yāś ca te hasta iṣavaḥ // parā tā bhagavo vapa //
 avatatya dhanus tvam̐ sahasrākṣa śateṣudhe / niśīrya śalyānām mukhā śivo naḥ sumanā bhava //
 vijyaṃ dhanuḥ kapardino viśalyo bāṇavām̐ uta / aneśann asyeṣava ābhur asya niṣaṅgathiḥ //
 yā te hetir mīḍhuṣṭama haste babhūva te dhanuḥ / tayāsmān viśvatas tvam ayakṣamayā pari bhuja //
 namas te astv āyudhāyānātatāya dhṛṣṇave / ubhābhyām uta te namo bāhubhyāṃ tava dhanvane //
 pari te dhanvano hetir asmān vṛṇaktu viśvataḥ / atho ya iṣudhis tavāre asman ni dhehi tam //
 namo hiraṇyabāhave senānye diśāṃ ca pataye namas |
 namo vṛkṣebhyo harikeśebhyaḥ paśūnām pataye namas |
 namaḥ saspiñjarāya tviṣīmate pathīnām pataye namas |
 namo babhluśāya vivyādhine 'nnānām pataye namas |
 namo harikeśāyopavītine puṣṭānām pataye namas |
 namo bhavasya hetyai jagatām pataye namas |
 namo rudrāyātatāvine kṣetrāṇām pataye namas |
 namaḥ sūtāyāhantyāya vanānām pataye namas |
 namaḥ // rohitāya sthapataye vṛkṣāṇām pataye namas |
 namo mantriṇe vāṇijāya kakṣāṇām pataye namas |
 namo bhuvantaye vārivaskṛtāyauṣadhīnām pataye namas |
 nama uccairghoṣāyākrandayate pattīnām pataye namas |
 namaḥ kṛtsnavītāya dhāvate satvanām pataye namaḥ //
 namaḥ sahamānāya nivyādhina āvyādhinīnām pataye namas |
 namaḥ kakubhāya niṣaṅgiṇe stenānām pataye namas |
 namo niṣaṅgiṇa eṣudhimate taskarāṇām pataye namas |
 namo vañcate parivañcate stāyūnām pataye namas |
 namo nicerave paricarāyāraṇyānām pataye namas |
 namaḥ sṛkāvibhyo jighām̐sadbhyo muṣṇatām pataye namas |
 namo 'simadbhyo ñaktaṃ caradbhyaḥ prakṛntānām pataye namas |
 nama uṣṇīṣiṇe giricarāya kuluñcānām pataye namas |
 namaḥ // iṣumadbhyo dhanvāvibhyaś ca vo namas |
 nama ātanvānebhyaḥ pratidadhānebhyaś ca vo namas |
 nama āyachadbhyo visṛjadbhyaś ca vo namas |
 namo 'syadbhyo vidhyadbhyaś ca vo namas |
 nama āsīnebhyaḥ śayānebhyaś ca vo namas |
 namaḥ svapadbhyo jāgradbhyaś ca vo namas |
 namas tiṣṭhadbhyo dhāvadbhyaś ca vo namas |
 namaḥ sabhābhyaḥ sabhāpatibhyaś ca vo namas |
 namo aśvebhyo 'śvapatibhyaś ca vo namaḥ //
 nama āvyādhinībhyo vividhyantībhyaś ca vo namas |
 nama ugaṇābhyas tṛm̐hatībhyaś ca vo namas |
 namo gṛtsebhyo gṛtsapatibhyaś ca vo namas |
 namo vrātebhyo vrātapatibhyaś ca vo namas |
 namo gaṇebhyo gaṇapatibhyaś ca vo namas |
 namo virūpebhyo viśvarūpebhyaś ca vo namas |
 namo mahadbhyaḥ kṣullakebhyaś ca vo namas |
 namo rathibhyo 'rathebhyaś ca vo namas |
 namo rathebhyaḥ // rathapatibhyaś ca vo namas |
 namaḥ senābhyaḥ senānibhyaś ca vo namas |
 namaḥ kṣattṛbhyaḥ saṃgrahītṛbhyaś ca vo namas |
 namas takṣabhyo rathakārebhyaś ca vo namas |
 namaḥ kulālebhyaḥ karmārebhyaś ca vo namas |
 namaḥ puñjiṣṭebhyo niṣādebhyaś ca vo namas |
 nama iṣukṛdbhyo dhanvakṛdbhyaś ca vo namas |
 namo mṛgayubhyaḥ śvanibhyaś ca vo namas |
 namaḥ śvabhyaḥ śvapatibhyaś ca vo namaḥ //
 namo bhavāya ca rudrāya ca
 namaḥ śarvāya ca paśupataye ca
 namo nīlagrīvāya ca śitikaṇṭhāya ca
 namaḥ kapardine ca vyuptakeśāya ca
 namaḥ sahasrākṣāya ca śatadhanvane ca
 namo giriśāya ca śipiviṣṭāya ca
 namo mīḍhuṣṭamāya ceṣumate ca
 namo hrasvāya ca vāmanāya ca
 namo bṛhate ca varṣīyase ca
 namo vṛddhāya ca saṃvṛdhvane ca //
 namo agriyāya ca prathamāya ca
 nama āśave cājirāya ca
 namaḥ śīghriyāya ca śībhyāya ca
 nama ūrmyāya cāvasvanyāya ca
 namaḥ srotasyāya ca dvīpyāya ca //
 namo jyeṣṭhāya ca kaniṣṭhāya ca
 namaḥ pūrvajāya cāparajāya ca
 namo madhyamāya cāpagalbhāya ca
 namo jaghanyāya ca budhniyāya ca
 namaḥ sobhyāya ca pratisaryāya ca
 namo yāmyāya ca kṣemyāya ca
 nama urvaryāya ca khalyāya ca
 namaḥ ślokyāya cāvasānyāya ca
 namo vanyāya ca kakṣyāya ca
 namaḥ śravāya ca pratiśravāya ca //
 nama āśuṣeṇāya cāśurathāya ca
 namaḥ śūrāya cāvabhindate ca
 namo varmiṇe ca varūthine ca
 namo bilmine ca kavacine ca
 namaḥ śrutāya ca śrutasenāya ca //
 namo dundubhyāya cāhanavyāya ca
 namo dhṛṣṇave ca pramṛśāya ca
 namo dūtāya ca prahitāya ca
 namo niṣaṅgiṇe ceṣudhimate ca
 namas tīkṣṇeṣave cāyudhine ca
 namaḥ svāyudhāya ca sudhanvane ca
 namaḥ srutyāya ca pathyāya ca
 namaḥ kāṭyāya ca nīpyāya ca
 namaḥ sūdyāya ca sarasyāya ca
 namo nādyāya ca vaiśantāya ca //
 namaḥ kūpyāya cāvaṭyāya ca
 namo varṣyāya cāvarṣyāya ca
 namo meghyāya ca vidyutyāya ca
 nama īdhriyāya cātapyāya ca
 namo vātyāya ca reṣmiyāya ca
 namo vāstavyāya ca vāstupāya ca //
 namaḥ somāya ca rudrāya ca
 namas tāmrāya cāruṇāya ca
 namaḥ śaṃgāya ca paśupataye ca
 nama ugrāya ca bhīmāya ca
 namo agrevadhāya ca dūrevadhāya ca
 namo hantre ca hanīyase ca
 namo vṛkṣebhyo harikeśebhyas |
 namas tārāya
 namaḥ śambhave ca mayobhave ca
 namaḥ śaṃkarāya ca mayaskarāya ca
 namaḥ śivāya ca śivatarāya ca //
 namas tīrthyāya ca kūlyāya ca
 namaḥ pāryāya cāvārtyāya ca
 namaḥ prataraṇāya cottaraṇāya ca
 nama ātāryāya cālāṭyāya ca
 namaḥ śaṣpyāya ca phenyāya ca
 namaḥ sikatyāya ca pravāhyāya ca //
 nama iriṇyāya ca prapathyāya ca
 namaḥ kim̐śilāya ca kṣayaṇāya ca
 namaḥ kapardine ca pulastaye ca
 namo goṣṭhyāya ca gṛhyāya ca
 namas talpyāya ca gehyāya ca
 namaḥ kāṭyāya ca gahvareṣṭhāya ca
 namo hradayyāya ca niveṣyyāya ca
 namaḥ pām̐savyāya ca rajasyāya ca
 namaḥ śuṣkyāya ca harityāya ca
 namo lopyāya colapyāya ca //
 nama ūrvyāya ca sūrmyāya ca
 namaḥ parṇyāya ca parṇaśadyāya ca
 namo 'paguramāṇāya cābhighnate ca
 nama ākkhidate ca prakkhidate ca
 namo vaḥ kirikebhyo devānām̐ hṛdayebhyas |
 namo vikṣīṇakebhyas |
 namo vicinvatkebhyas |
 nama ānirhatebhyas |
 nama āmīvatkebhyaḥ //
 drāpe andhasas pate daridran nīlalohita / eṣām puruṣāṇām eṣām paśūnām mā bher māro mo eṣāṃ kiṃ canāmamat //
 yā te rudra śivā tanūḥ śivā viśvāhabheṣajī / śivā rudrasya bheṣajī tayā no mṛḍa jīvase //
 imām̐ rudrāya tavase kapardine kṣayadvīrāya pra bharāmahe matim / yathā naḥ śam asad dvipade catuṣpade viśvam puṣṭam grāme asmin // anāturam //
 mṛḍā no rudrota no mayas kṛdhi kṣayadvīrāya namasā vidhema te / yac chaṃ ca yoś ca manur āyaje pitā tad aśyāma tava rudra praṇītau //
 mā no mahāntam uta mā no arbhakam mā na ukṣantam uta mā na ukṣitam / mā no vadhīḥ pitaram mota mātaram priyā mā nas tanuvaḥ // rudra rīriṣaḥ //
 mā nas toke tanaye mā na āyuṣi mā no goṣu mā no aśveṣu rīriṣaḥ / vīrān mā no rudra bhāmito vadhīr haviṣmanto namasā vidhema te //
 ārāt te goghna uta pūruṣaghne kṣayadvīrāya sumnam asme te astu / rakṣā ca no adhi ca deva brūhy adhā ca naḥ śarma yacha dvibarhāḥ //
 stuhi // śrutaṃ gartasadaṃ yuvānam mṛgaṃ na bhīmam upahatnum ugram / mṛḍā jaritre rudra stavāno anyaṃ te asman ni vapantu senāḥ //
 pari ṇo rudrasya hetir vṛṇaktu pari tveṣasya durmatir aghāyoḥ / ava sthirā maghavadbhyas tanuṣva mīḍhvas tokāya tanayāya mṛḍaya //
 mīḍuṣṭama śivatama śivo naḥ sumanā bhava / parame vṛkṣa āyudhaṃ nidhāya kṛttiṃ vasāna ā cara pinākam // bibhrad ā gahi //
 vikirida vilohita namas te astu bhagavaḥ / yās te sahasram̐ hetayo 'nyam asman ni vapantu tāḥ //
 sahasrāṇi sahasradhāḥ bāhuvos tava hetayaḥ / tāsām īśāno bhagavaḥ parācīnā mukhā kṛdhi //
 sahasrāṇi sahasraśo ye rudrā adhi bhūmyām / teṣām̐ sahasrayojane 'va dhanvāni tanmasi //
 asmin mahaty arṇave 'ntarikṣe bhavā adhi /
 nīlagrīvāḥ śitikaṇṭhāḥ śarvā adhaḥ kṣamācarāḥ //
 nīlagrīvāḥ śitikaṇṭhā divam̐ rudrā upaśritāḥ /
 ye vṛkṣeṣu saspiñjarā nīlagrīvā vilohitāḥ /
 ye bhūtānām adhipatayo viśikhāsaḥ kapardinaḥ /
 ye anneṣu vividhyanti pātreṣu pibato janān /
 ye pathām pathirakṣaya ailabṛdā yavyudhaḥ /
 ye tīrthāni // pracaranti sṛkāvanto niṣaṅgiṇaḥ /
 ya etāvantaś ca bhūyām̐saś ca diśo rudrā vitasthire / teṣām̐ sahasrayojane 'va dhanvāni tanmasi //
(mn) namo rudrebhyo ye pṛthivyāṃ ye 'ntarikṣe ye divi yeṣām annaṃ vāto varṣam iṣavas tebhyo daśa prācīr daśa dakṣiṇā daśa prātīcīr daśodīcīr daśordhvās tebhyo namas te no mṛḍayantu te yaṃ dviṣmo yaś ca no dveṣṭi taṃ vo jambhe dadhāmi //
 aśmann ūrjam parvate śiśriyāṇāṃ vāte parjanye varuṇasya śuṣme / adbhya oṣadhībhyo vanaspatibhyo 'dhi sambhṛtāṃ tāṃ na iṣam ūrjaṃ dhatta marutaḥ sam̐rarāṇāḥ //
 aśmam̐s te kṣud amuṃ te śug ṛchatu yaṃ dviṣmaḥ
 samudrasya tvāvākayāgne pari vyayāmasi / pāvako asmabhyam̐ śivo bhava //
 himasya tvā jarāyuṇāgne pari vyayāmasi / pāvako asmabhyam̐ śivo bhava //
 upa // jmann upa vetase 'vattaraṃ nadīṣv ā / agne pittam apām asi //
 maṇḍūki tābhir ā gahi semaṃ no yajñam / pāvakavarṇam̐ śivaṃ kṛdhi //
 pāvaka ā citayantyā kṛpā / kṣāman ruruca uṣaso na bhānunā //
 tūrvan na yāmann etaśasya nū raṇa ā yo ghṛṇe / na tatṛṣāṇo ajaraḥ //
 agne pāvaka rociṣā mandrayā deva jihvayā / ā devān // vakṣi yakṣi ca //
 sa naḥ pāvaka dīdivo 'gne devām̐ ihā vaha / upa yajñam̐ haviś ca naḥ //
 apām idaṃ nyayanam̐ samudrasya niveśanam / anyaṃ te asmat tapantu hetayaḥ pāvako asmabhyam̐ śivo bhava //
 namas te harase śociṣe namas te astv arciṣe / anyaṃ te asmat tapantu hetayaḥ pāvako asmabhyam̐ śivo bhava //
 nṛṣade vaṭ // apsuṣade vaḍ vanasade vaḍ barhiṣade vaṭ suvarvide vaṭ //
 ye devā devānāṃ yajñiyā yajñiyānām̐ saṃvatsarīṇam upa bhāgam āsate / ahutādo haviṣo yajñe asmint svayaṃ juhudhvam madhuno ghṛtasya //
 ye devā deveṣv adhi devatvam āyan ye brahmaṇaḥ puraetāro asya / yebhyo narte pavate dhāma kiṃ cana na te divo na pṛthivyā adhi snuṣu //
 prāṇadāḥ // apānadā vyānadāś cakṣurdā varcodā varivodāḥ / anyaṃ te asmat tapantu hetayaḥ pāvako asmabhyam̐ śivo bhava //
 agnis tigmena śociṣā yam̐sad viśvaṃ ny atriṇam / agnir no vam̐sate rayim //
 {F sainānīkena}{W sainānīkena}{ASS saiṣānīkena}{BI sainānīkena}{GLOS -} suvidatro asme yaṣṭā devām̐ āyajiṣṭhaḥ svasti / adabdho gopā uta naḥ paraspā agne dyumad uta revad didīhi //
 ya imā viśvā bhuvanāni juhvad ṛṣir hotā niṣasādā pitā naḥ / sa āśiṣā draviṇam ichamānaḥ paramachado vara ā viveśa //
 viśvakarmā manasā yad vihāyā dhātā vidhātā paramota saṃdṛk / teṣām iṣṭāni sam iṣā madanti yatra saptarṣīn para ekam āhuḥ //
 yo naḥ pitā janitā yo vidhātā yo naḥ sato abhy ā saj jajāna // yo devānāṃ nāmadhā eka eva tam̐ sampraśnam bhuvanā yanty anyā //
 ta āyajanta draviṇam̐ sam asmā ṛṣayaḥ pūrve jaritāro na bhūnā / asūrtā sūrtā rajaso vimāne ye bhūtāni samakṛṇvann imāni //
 na taṃ vidātha ya idaṃ jajānānyad yuṣmākam antaram bhavāti / nīhāreṇa prāvṛtā jalpyā cāsutṛpa ukthaśāsaś caranti //
 paro divā para enā // pṛthivyā paro devebhir asurair guhā yat / kam̐ svid garbhaṃ prathamaṃ dadhra āpo yatra devāḥ samagachanta viśve //
 tam id garbham prathamaṃ dadhra āpo yatra devāḥ samagachanta viśve / ajasya nābhāv adhy ekam arpitam yasminn idaṃ viśvam bhuvanam adhi śritam //
 viśvakarmā hy ajaniṣṭa deva ād id gandharvo abhavad dvitīyaḥ / tṛtīyaḥ pitā janitauṣadhīnām // apāṃ garbhaṃ vy adadhāt purutrā //
 cakṣuṣaḥ pitā manasā hi dhīro ghṛtam ene ajanan naṃnamāne / yaded antā adadṛm̐hanta pūrva ād id dyāvāpṛthivī aprathetām //
 viśvataścakṣur uta viśvatomukho viśvatohasta uta viśvataspāt / sam bāhubhyāṃ namati sam patatrair dyāvāpṛthivī janayan deva ekaḥ //
 kim̐ svid āsīd adhiṣṭhānam ārambhaṇaṃ katamat svit kim āsīt / yadī bhūmiṃ janayan // viśvakarmā vi dyām aurṇon mahinā viśvacakṣāḥ //
 kim̐ svid vanaṃ ka u sa vṛkṣa āsīd yato dyāvāpṛthivī niṣṭatakṣuḥ / manīṣiṇo manasā pṛchated u tad yad adhyatiṣṭhad bhuvanāni dhārayan //
 yā te dhāmāni paramāṇi yāvamā yā madhyamā viśvakarmann utemā / śikṣā sakhibhyo haviṣi svadhāvaḥ svayaṃ yajasva tanuvaṃ juṣāṇaḥ //
 vācas patiṃ viśvakarmāṇam ūtaye // manoyujaṃ vāje adyā huvema / sa no nediṣṭhā havanāni joṣate viśvaśambhūr avase sādhukarmā //
 viśvakarman haviṣā vāvṛdhānaḥ svayaṃ yajasva tanuvaṃ juṣāṇaḥ / muhyantv anye abhitaḥ sapatnā ihāsmākam maghavā sūrir astu //
 viśvakarman haviṣā vardhanena trātāram indram akṛṇor avadhyam / tasmai viśaḥ sam anamanta pūrvīr ayam ugro vihavyo yathāsat //
 samudrāya vayunāya sindhūnām pataye namaḥ / nadīnām̐ sarvāsām pitre juhutā viśvakarmaṇe viśvāhāmartyam̐ haviḥ //
 ud enam uttarāṃ nayāgne ghṛtenāhuta / rāyas poṣeṇa sam̐ sṛja prajayā ca dhanena ca //
 indremam pratarāṃ kṛdhi sajātānām asad vaśī / sam enaṃ varcasā sṛja devebhyo bhāgadhā asat //
 yasya kurmo havir gṛhe tam agne vardhayā tvam / tasmai devā adhi bravann ayaṃ ca brahmaṇas patiḥ //
 ud u tvā viśve devāḥ // agne bharantu cittibhiḥ / sa no bhava śivatamaḥ supratīko vibhāvasuḥ //
 pañca diśo daivīr yajñam avantu devīr apāmatiṃ durmatim bādhamānāḥ / rāyas poṣe yajñapatim ābhajantīḥ //
 rāyas poṣe adhi yajño asthāt samiddhe agnāv adhi māmahānaḥ / ukthapattra īḍyo gṛbhītas taptaṃ gharmam parigṛhyāyajanta //
 ūrjā yad yajñam aśamanta devā daivyāya dhartre joṣṭre / devaśrīḥ śrīmaṇāḥ śatapayāḥ // parigṛhya devā yajñam āyan //
 sūryaraśmir harikeśaḥ purastāt savitā jyotir ud ayām̐ ajasram / tasya pūṣā prasavaṃ yāti devaḥ sampaśyan viśvā bhuvanāni gopāḥ //
 devā devebhyo adhvaryanto asthur vītam̐ śamitre śamitā yajadhyai / turīyo yajño yatra havyam eti tataḥ pāvakā aśiṣo no juṣantām //
 vimāna eṣa divo madhya āsta āpaprivān rodasī antarikṣam / sa viśvācīr abhi // caṣṭe ghṛtācīr antarā pūrvam aparaṃ ca ketum //
 ukṣā samudro aruṇaḥ suparṇaḥ pūrvasya yonim pitur ā viveśa / madhye divo nihitaḥ pṛśnir aśmā vi cakrame rajasaḥ pāty antau //
 indraṃ viśvā avīvṛdhant samudravyacasaṃ giraḥ / rathītamam̐ rathīnāṃ vājānām̐ satpatim patim //
 sumnahūr yajño devām̐ ā ca vakṣad yakṣad agnir devo devām̐ ā ca vakṣat /
 vājasya mā prasavenodgrābheṇod agrabhīt / athā sapatnām̐ indro me nigrābheṇādharām̐ akaḥ //
 udgrābhaṃ ca nigrābhaṃ ca brahma devā avīvṛdhan / athā sapatnān indrāgnī me viṣūcīnān vy asyatām //
 āśuḥ śiśāno vṛṣabho na yudhmo ghanāghanaḥ kṣobhaṇaś carṣaṇīnām / saṃkrandano 'nimiṣa ekavīraḥ śatam̐ senā ajayat sākam indraḥ //
 saṃkrandanenānimiṣeṇa jiṣṇunā yutkāreṇa duścyavanena dhṛṣṇunā / tad indreṇa jayata tat sahadhvaṃ yudho nara iṣuhastena vṛṣṇā //
 sa iṣuhastaiḥ sa niṣaṅgibhir vāśī sam̐sraṣṭā sa yudha indro gaṇena / sam̐sṛṣṭajit somapā bāhuśardhy ūrdhvadhanvā pratihitābhir astā //
 bṛhaspate pari dīya // rathena rakṣohāmitrām̐ apabādhamānaḥ / prabhañjant senāḥ pramṛṇo yudhā jayann asmākam edhy avitā rathānām //
 gotrabhidaṃ govidaṃ vajrabāhuṃ jayantam ajma pramṛṇantam ojasā / imam̐ sajātā anu vīrayadhvam indram̐ sakhāyo 'nu sam̐ rabhadhvam //
 balavijñāya sthaviraḥ pravīraḥ sahasvān vājī sahamāna ugraḥ / abhivīro abhisatvā sahojā jaitram indra ratham ā tiṣṭha govit //
 abhi gotrāṇi sahasā gāhamāno 'dāyaḥ // vīraḥ śatamanyur indraḥ / duścyavanaḥ pṛtanāṣāḍ ayudhyo 'smākam̐ senā avatu pra yutsu //
 indra āsāṃ netā bṛhaspatir dakṣiṇā yajñaḥ pura etu somaḥ / devasenānām abhibhañjatīnāṃ jayantīnām maruto yantv agre //
 indrasya vṛṣṇo varuṇasya rājña ādityānām marutām̐ śardha ugram / mahāmanasām bhuvanacyavānāṃ ghoṣo devānāṃ jayatām ud asthāt //
 asmākam indraḥ samṛteṣu dhvajeṣv asmākaṃ yā iṣavas tā jayantu // asmākaṃ vīrā uttare bhavantv asmān u devā avatā haveṣu //
 ud dharṣaya maghavann āyudhāny ut satvanām māmakānām mahām̐si / ud vṛtrahan vājināṃ vājināny ud rathānāṃ jayatām etu ghoṣaḥ //
 upa preta jayatā nara sthirā vaḥ santu bāhavaḥ / indro vaḥ śarma yachatv anādhṛṣyā yathāsatha //
 avasṛṣṭā parā pata śaravye brahmasam̐śitā / gachāmitrān pra // viśa maiṣāṃ kaṃ canoc chiṣaḥ //
 marmāṇi te varmabhiś chādayāmi somas tvā rājāmṛtenābhi vastām / uror varīyo varivas te astu jayantaṃ tvām anu madantu devāḥ //
 yatra bāṇāḥ sampatanti kumārā viśikhā iva / indro nas tatra vṛtrahā viśvāhā śarma yachatu //
 prācīm anu prādiśam prehi vidvān agner agne puroagnir bhaveha / viśvā āśā dīdyāno vi bhāhy ūrjaṃ no dhehi dvipade catuṣpade //
 kramadhvam agninā nākam ukhyam̐ hasteṣu bibhrataḥ / divaḥ pṛṣṭham̐ suvar gatvā miśrā devebhir āddhvam //
 pṛthivyā aham ud antarikṣam āruham antarikṣād divam āruham / divo nākasya pṛṣṭhāt suvar jyotir agām // aham //
 suvar yanto nāpekṣanta ā dyām̐ rohanti rodasī / yajñaṃ ye viśvatodhāram̐ suvidvām̐so vitenire //
 agne prehi prathamo devayatāṃ cakṣur devānām uta martyānām / iyakṣamāṇā bhṛgubhiḥ sajoṣāḥ suvar yantu yajamānāḥ svasti //
 naktoṣāsā samanasā virūpe dhāpayete śiśum ekam̐ samīcī / dyāvā kṣāmā rukmo antar vibhāti devā agniṃ dhārayan draviṇodāḥ //
 agne sahasrākṣa // śatamūrdhañ chataṃ te prāṇāḥ sahasram apānāḥ / tvam̐ sāhasrasya rāya īśiṣe tasmai te vidhema vājāya svāhā //
 suparṇo 'si garutmān pṛthivyām̐ sīda pṛṣṭhe pṛthivyāḥ sīda bhāsāntarikṣam ā pṛṇa jyotiṣā divam ut tabhāna tejasā diśa ud dṛm̐ha //
 ājuhvānaḥ supratīkaḥ purastād agne svāṃ yonim ā sīda sādhyā / asmint sadhasthe adhy uttarasmin viśve devāḥ // yajamānaś ca sīdata //
 preddho agne dīdihi puro no 'jasrayā sūrmyā yaviṣṭha / tvām̐ śaśvanta upa yanti vājāḥ //
 vidhema te parame janmann agne vidhema stomair avare sadhasthe / yasmād yoner udārithā yaje tam pra tve havīm̐ṣi juhure samiddhe //
 tām̐ savitur vareṇyasya citrām āhaṃ vṛṇe sumatiṃ viśvajanyām / yām asya kaṇvo aduhat prapīnām̐ sahasradhārām // payasā mahīṃ gām //
 sapta te agne samidhaḥ sapta jihvāḥ saptarṣayaḥ sapta dhāma priyāṇi / sapta hotrāḥ saptadhā tvā yajanti sapta yonīr ā pṛṇasvā ghṛtena //
 īdṛṅ cānyādṛṅ caitādṛṅ ca pratidṛṅ ca mitaś ca sammitaś ca sabharāḥ /
 śukrajyotiś ca citrajyotiś ca satyajyotiś ca jyotiṣmām̐ś ca satyaś cartapāś cātyam̐hāḥ //
 ṛtajic ca satyajic ca senajic ca suṣeṇaś cāntyamitraś ca dūreamitraś ca gaṇaḥ /
 ṛtaś ca satyaś ca dhruvaś ca dharuṇaś ca dhartā ca vidhartā ca vidhārayaḥ /
 īdṛkṣāsa etādṛkṣāsa ū ṣu ṇaḥ sadṛkṣāsaḥ pratisadṛkṣāsa etana /
 mitāsaś ca sammitāsaś ca na ūtaye sabharaso maruto yajñe asmin |
 indraṃ daivīr viśo maruto 'nuvartmāno yathendraṃ daivīr viśo maruto 'nuvartmāna evam imaṃ yajamānaṃ daivīś ca viśo mānuṣīś cānuvartmāno bhavantu //
 jīmūtasyeva bhavati pratīkaṃ yad varmī yāti samadām upasthe / anāviddhayā tanuvā jaya tvam̐ sa tvā varmaṇo mahimā pipartu //
 dhanvanā gā dhanvanājiṃ jayema dhanvanā tīvrāḥ samado jayema / dhanuḥ śatror apakāmaṃ kṛṇoti dhanvanā sarvāḥ pradiśo jayema //
 vakṣyantīved ā ganīganti karṇam priyam̐ sakhāyam pariṣasvajānā / yoṣeva śiṅkte vitatādhi dhanvan // jyā iyam̐ samane pārayantī //
 te ācarantī samaneva yoṣā māteva putram bibhṛtām upasthe / apa śatrūn vidhyatām̐ saṃvidāne ārtnī ime viṣphurantī amitrān //
 bahvīnām pitā bahur asya putraś ciścā kṛṇoti samanāvagatya / iṣudhiḥ saṅkāḥ pṛtanāś ca sarvāḥ pṛṣṭhe ninaddho jayati prasūtaḥ //
 rathe tiṣṭhan nayati vājinaḥ puro yatrayatra kāmayate suṣārathiḥ / abhīśūnām mahimānam // panāyata manaḥ paścād anu yachanti raśmayaḥ //
 tīvrān ghoṣān kṛṇvate vṛṣapāṇayo 'śvā rathebhiḥ saha vājayantaḥ / avakrāmantaḥ prapadair amitrān kṣiṇanti śatrūm̐r anapavyayantaḥ //
 rathavāhanam̐ havir asya nāma yatrāyudhaṃ nihitam asya varma / tatrā ratham upa śagmam̐ sadema viśvāhā vayam̐ sumanasyamānāḥ //
 svāduṣam̐sadaḥ pitaro vayodhāḥ kṛchreśritaḥ śaktīvanto gabhīrāḥ / citrasenā iṣubalā amṛdhrāḥ satovīrā uravo vrātasāhāḥ //
 brāhmaṇāsaḥ // pitaraḥ somyāsaḥ śive no dyāvāpṛthivī anehasā / pūṣā naḥ pātu duritād ṛtāvṛdho rakṣā mākir no aghaśam̐sa īśata //
 suparṇaṃ vaste mṛgo asyā danto gobhiḥ saṃnaddhā patati prasūtā / yatrā naraḥ saṃ ca vi ca dravanti tatrāsmabhyam iṣavaḥ śarma yam̐san //
 ṛjīte pari vṛṅgdhi no 'śmā bhavatu nas tanūḥ / somo adhi bravītu no 'ditiḥ // śarma yachatu //
 ā jaṅghanti sānv eṣāṃ jaghanām̐ upa jighnate / aśvājani pracetaso 'śvānt samatsu codaya //
 ahir iva bhogaiḥ pary eti bāhuṃ jyāyā hetim paribādhamānaḥ / hastaghno viśvā vayunāni vidvān pumān pumām̐sam pari pātu viśvataḥ //
 vanaspate vīḍvaṅgo hi bhūyā asmatsakhā prataraṇaḥ suvīraḥ / gobhiḥ saṃnaddho asi vīḍayasvāsthātā te jayatu jetvāni //
 divaḥ pṛthivyāḥ pari // oja udbhṛtaṃ vanaspatibhyaḥ pary ābhṛtam̐ sahaḥ / apām ojmānam pari gobhir āvṛtam indrasya vajram̐ haviṣā rathaṃ yaja //
 indrasya vajro marutām anīkam mitrasya garbho varuṇasya nābhiḥ / semāṃ no havyadātiṃ juṣāṇo deva ratha prati havyā gṛbhāya //
 upa śvāsaya pṛthivīm uta dyām purutrā te manutāṃ viṣṭhitaṃ jagat / sa dundubhe sajūr indreṇa devair dūrāt // davīyo apa sedha śatrūn //
 ā krandaya balam ojo na ā dhā ni ṣṭanihi duritā bādhamānaḥ / apa protha dundubhe duchunām̐ ita indrasya muṣṭir asi vīḍayasva //
 āmūr aja pratyāvartaye 'māḥ ketumad dundubhir vāvadīti / sam aśvaparṇāś caranti no naro 'smākam indra rathino jayantu //
 yad akrandaḥ prathamaṃ jāyamāna udyant samudrād uta vā purīṣāt / śyenasya pakṣā hariṇasya bāhū upastutyam mahi jātaṃ te arvan //
 yamena dattaṃ trita enam āyunag indra eṇam prathamo adhy atiṣṭhat / gandharvo asya raśanām agṛbhṇāt sūrād aśvaṃ vasavo nir ataṣṭa //
 asi yamo asy ādityo arvann asi trito guhyena vratena / asi somena samayā vipṛktaḥ // āhus te trīṇi divi bandhanāni //
 trīṇi ta āhur divi bandhanāni trīṇy apsu trīṇy antaḥ samudre / uteva me varuṇaś chantsy arvan yatrā ta āhuḥ paramaṃ janitram //
 imā te vājinn avamārjanānīmā śaphānām̐ sanitur nidhānā / atrā te bhadrā raśanā apaśyam ṛtasya yā abhirakṣanti gopāḥ //
 ātmānaṃ te manasārād ajānām avo divā // patayantam pataṃgam / śiro apaśyam pathibhiḥ sugebhir areṇubhir jehamānam patatri //
 atrā te rūpam uttamam apaśyaṃ jigīṣamāṇam iṣa ā pade goḥ / yadā te marto anu bhogam ānaḍ ād id grasiṣṭha oṣadhīr ajīgaḥ //
 anu tvā ratho anu maryo arvann anu gāvo 'nu bhagaḥ kanīnām / anu vrātāsas tava sakhyam īyur anu devā mamire vīryam // te //
 hiraṇyaśṛṅgo 'yo asya pādā manojavā avara indra āsīt / devā id asya haviradyam āyan yo arvantam prathamo adhyatiṣṭhat //
 īrmāntāsaḥ silikamadhyamāsaḥ sam̐ śūraṇāso divyāso atyāḥ / ham̐sā iva śreṇiśo yatante yad ākṣiṣur divyam ajmam aśvāḥ //
 tava śarīram patayiṣṇv arvan tava cittaṃ vāta iva dhrajīmān / tava śṛṅgāṇi viṣṭhitā purutrāraṇyeṣu jarbhurāṇā caranti //
 upa // prāgāc chasanaṃ vājy arvā devadrīcā manasā dīdhyānaḥ / ajaḥ puro nīyate nābhir asyānu paścāt kavayo yanti rebhāḥ //
 upa prāgāt paramaṃ yat sadhastham arvām̐ achā pitaram mātaraṃ ca / adyā devāñ juṣṭatamo hi gamyā athā śāste dāśuṣe vāryāṇi //
 mā no mitro varuṇo aryamāyur indra ṛbhukṣā marutaḥ pari khyan / yad vājino devajātasya sapteḥ pravakṣyāmo vidathe vīryāṇi //
 yan nirṇijā rekṇasā prāvṛtasya rātiṃ gṛbhītām mukhato nayanti / suprāṅ ajo memyad viśvarūpa indrāpūṣṇoḥ priyam apy eti pāthaḥ //
 eṣa chāgaḥ puro aśvena vājinā pūṣṇo bhāgo nīyate viśvadevyaḥ / abhipriyaṃ yat puroḍāśam arvatā tvaṣṭet // enam̐ sauśravasāya jinvati
 yad dhaviṣyam ṛtuśo devayānaṃ trir mānuṣāḥ pary aśvaṃ nayanti / atrā pūṣṇaḥ prathamo bhāga eti yajñaṃ devebhyaḥ prativedayann ajaḥ //
 hotādhvaryur āvayā agnimindho grāvagrābha uta śam̐stā suvipraḥ / tena yajñena svaraṃkṛtena sviṣṭena vakṣaṇā ā pṛṇadhvam //
 yūpavraskā uta ye yūpavāhāś caṣālaṃ ye aśvayūpāya takṣati / ye cārvate pacanam̐ sambharanty uto // teṣām abhigūrtir na invatu //
 upa prāgāt suman me 'dhāyi manma devānām āśā upa vītapṛṣṭhaḥ / anv enaṃ viprā ṛṣayo madanti devānām puṣṭe cakṛmā subandhum //
 yad vājino dāma saṃdānaṃ arvato yā śīrṣaṇyā raśanā rajjur asya / yad vā ghāsya prabhṛtam āsye tṛṇam̐ sarvā tā te api deveṣv astu //
 yad aśvasya kraviṣaḥ // makṣikāśa yad vā svarau svadhitau riptam asti / yad dhastayoḥ śamitur yan nakheṣu sarvā tā te api deveṣv astu //
 yad ūvadhyam udarasyāpavāti ya āmasya kraviṣo gandho asti / sukṛtā tac chamitāraḥ kṛṇvantūta medham̐ śṛtapākam pacantu //
 yat te gātrād agninā pacyamānād abhi śūlaṃ nihatasyāvadhāvati / mā tad bhūmyām ā śriṣan mā tṛṇeṣu devebhyas tad uśadbhyo rātam astu //
 ye vājinam paripaśyanti pakvaṃ ya īm āhuḥ surabhir nir hareti / ye cārvato mām̐sabhikṣām upāsata uto teṣām abhigūrtir na invatu //
 yan nīkṣaṇam mām̐spacanyā ukhāyā yā pātrāṇi yūṣṇa āsecanāni / ūṣmaṇyāpidhānā carūṇām aṅkāḥ sūnāḥ pari bhūṣanty aśvam //
 nikramaṇaṃ niṣadanaṃ vivartanaṃ yac ca paḍbīśam arvataḥ / yac ca papau yac ca ghāsim // jaghāsa sarvā tā te api deveṣv astu //
 mā tvāgnir dhvanayid dhūmagandhir mokhā bhrājanty abhi vikta jaghriḥ / iṣṭaṃ vītam abhigūrtaṃ vaṣaṭkṛtaṃ taṃ devāsaḥ prati gṛbhṇanty aśvam //
 yad aśvāya vāsa upastṛṇanty adhīvāsaṃ yā hiraṇyāny asmai / saṃdānam arvantam paḍbīśam priyā deveṣv ā yāmayanti //
 yat te sāde mahasā śūkṛtasya pārṣṇiyā vā kaśayā // vā tutoda / sruceva tā haviṣo adhvareṣu sarvā tā te brahmaṇā sūdayāmi //
 catustrim̐śad vājino devabandhor vaṅkrīr aśvasya svadhitiḥ sam eti / achidrā gātrā vayunā kṛṇota paruṣparur anughuṣyā vi śasta //
 ekas tvaṣṭur aśvasyā viśastā dvā yantārā bhavatas tathartuḥ / yā te gātrāṇām ṛtuthā kṛṇomi tātā piṇḍānām pra juhomy agnau //
 mā tvā tapat // priya ātmāpiyantam mā svadhitis tanuva ā tiṣṭhipat te / mā te gṛdhnur aviśastātihāya chidrā gātrāṇy asinā mithū kaḥ //
 na vā uv etan mriyase na riṣyasi devām̐ id eṣi pathibhiḥ sugebhiḥ / harī te yuñjā pṛṣatī abhūtām upāsthād vājī dhuri rāsabhasya //
 sugavyaṃ no vājī svaśviyam pum̐saḥ putrām̐ uta viśvāpuṣam̐ rayim / anāgāstvaṃ no aditiḥ kṛṇotu kṣatraṃ no aśvo vanatām̐ haviṣmān //
 agnāviṣṇū sajoṣasemā vardhantu vāṃ giraḥ / dyumnair vājebhir āgatam //
 vājaś ca me prasavaś ca me prayatiś ca me prasitiś ca me dhītiś ca me kratuś ca me svaraś ca me ślokaś ca me śrāvaś ca me śrutiś ca me jyotiś ca me suvaś ca me prāṇaś ca me 'pānaḥ // ca me vyānaś ca me 'suś ca me cittaṃ ca ma ādhītaṃ ca me vāk ca me manaś ca me cakṣuś ca me śrotraṃ ca me dakṣaś ca me balaṃ ca ma ojaś ca me sahaś ca ma āyuś ca me jarā ca ma ātmā ca me tanūś ca me śarma ca me varma ca me 'ṅgāni ca me 'sthāni ca me parūm̐ṣi ca me śarīrāṇi ca me //
 jyaiṣṭhyaṃ ca ma ādhipatyaṃ ca me manyuś ca me bhāmas ca me 'maś ca me 'mbhaś ca me jemā ca me mahimā ca me varimā ca me prathimā ca me varṣmā ca me drāghuyā ca me vṛddhaṃ ca me vṛddhiś ca me satyaṃ ca me śraddhā ca me jagac ca // me dhanaṃ ca me vaśaś ca me tviṣiś ca me krīḍā ca me modaś ca me jātaṃ ca me janiṣyamāṇaṃ ca me sūktaṃ ca me sukṛtaṃ ca me vittaṃ ca me vedyaṃ ca me bhūtaṃ ca me bhaviṣyac ca me sugaṃ ca me supathaṃ ca ma ṛddhaṃ ca ma ṛddhiś ca me klptaṃ ca me klptiś ca me matiś ca me sumatiś ca me //
 śaṃ ca me mayaś ca me priyaṃ ca me 'nukāmaś ca me kāmaś ca me saumanasaś ca me bhadraṃ ca me śreyaś ca me vasyaś ca me yaśaś ca me bhagaś ca me draviṇaṃ ca me yantā ca me dhartā ca me kṣemaś ca me dhṛtiś ca me viśvaṃ ca // me mahaś ca me saṃvic ca me jñātraṃ ca me sūś ca me prasūś ca me sīraṃ ca me layaś ca ma ṛtaṃ ca me 'mṛtaṃ ca me 'yakṣmaṃ ca me 'nāmayac ca me jīvātuś ca me dīrghāyutvaṃ ca me 'namitraṃ ca me 'bhayaṃ ca me sugaṃ ca me śayanaṃ ca me sūṣā ca me sudinaṃ ca me //
 ūrk ca me sūnṛtā ca me payaś ca me rasaś ca me ghṛtaṃ ca me madhu ca me sagdhiś ca me śapītiś ca me kṛṣiś ca me vṛṣṭiś ca me jaitraṃ ca ma audbhidyaṃ ca me rayiś ca me rāyaś ca me puṣṭaṃ ca me puṣṭiś ca me vibhu ca // me prabhu ca me bahu ca me bhūyaś ca me pūrṇaṃ ca me pūrṇataraṃ ca me 'kṣitiś ca me kūyavāś ca me 'nnaṃ ca me 'kṣuc ca me vrīhayaś ca me yavāś ca me māṣāś ca me tilāś ca me mudgāś ca me khalvāś ca me godhūmāś ca me masurāś ca me priyaṃgavaś ca me 'ṇavaś ca me śyāmākāś ca me nīvārāś ca me //
 aśmā ca me mṛttikā ca me girayaś ca me parvatāś ca me sikatāś ca me vanaspatayaś ca me hiraṇyaṃ ca me 'yaś ca me sīsaṃ ca me trapuś ca me śyāmaṃ ca me lohaṃ ca me 'gniś ca ma āpaś ca me vīrudhaś ca ma oṣadhayaś ca me kṛṣṭapacyaṃ ca // me 'kṣiṣṭapacyaṃ ca me grāmyāś ca me paśava āraṇyāś ca yajñena kalpantām |
 vittaṃ ca me vittiś ca me bhūtaṃ ca me bhūtiś ca me vasu ca me vasatiś ca me karma ca me śaktiś ca me 'rthaś ca ma emaś ca ma itiś ca me gatiś ca me //
 agniś ca ma indraś ca me
 somaś ca ma indraś ca me
 savitā ca ma indraś ca me
 sarasvatī ca ma indraś ca me
 pūṣā ca ma indraś ca me
 bṛhaspatiś ca ma indraś ca me
 mitraś ca ma indraś ca me
 varuṇaś ca ma indraś ca me
 tvaṣṭā ca // ma indraś ca me
 dhātā ca ma indraś ca me
 viṣṇuś ca ma indraś ca me |
 aśvinau ca ma indraś ca me
 marutaś ca ma indraś ca me
 viśve ca me devā indraś ca me
 pṛthivī ca ma indraś ca me |
 antarikṣam ca ma indraś ca me
 dyauś ca ma indraś ca me
 diśaś ca ma indraś ca me
 mūrdhā ca ma indraś ca me
 prajāpatiś ca ma indraś ca me //
 am̐śuś ca me raśmiś ca me 'dābhyaś ca me 'dhipatiś ca ma upām̐śuś ca me 'ntaryāmaś ca ma aindravāyavaś ca me maitrāvaruṇaś ca ma āśvinaś ca me pratiprasthānaś ca me śukraś ca me manthī ca ma āgrayaṇaś ca me vaiśvadevaś ca me dhruvaś ca me vaiśvānaraś ca ma ṛtugrahāś ca // me 'tigrāhyāś ca ma aindrāgnaś ca me vaiśvadevaś ca me marutvatīyāś ca me mahendraś ca ma ādityaś ca me sāvitraś ca me sārasvataś ca me pauṣṇaś ca me pātnīvataś ca me hāriyojanaś ca me //
 idhmaś ca me barhiś ca me vediś ca me dhiṣṇiyāś ca me srucaś ca me camasāś ca me grāvāṇaś ca me svaravaś ca ma uparavāś ca me 'dhiṣavaṇe ca me droṇakalaśaś ca me vāyavyāni ca me pūtabhṛc ca ma ādhavanīyaś ca ma āgnīdhraṃ ca me havirdhānaṃ ca me gṛhāś ca me sadaś ca me puroḍāśāś ca me pacantāś ca me 'vabhṛthaś ca me svagākāraś ca me //
 agniś ca me gharmaś ca me 'rkaś ca me sūryaś ca me prāṇaś ca me 'śvamedhaś ca me pṛthivī ca me 'ditiś ca me ditiś ca me dyauś ca me śakvarīr aṅgulayo diśaś ca me yajñena kalpantām
 ṛk ca me sāma ca me stomaś ca me yajuś ca me dīkṣā ca me tapaś ca ma ṛtuś ca me vrataṃ ca me 'horātrayor vṛṣṭyā bṛhadrathantare ca me yajñena kalpetām //
 garbhāś ca me vatsāś ca me
 tryaviś ca me tryavī ca me
 dityavāṭ ca me dityauhī ca me
 pañcāviś ca me pañcāvī ca me
 trivatsaś ca me trivatsā ca me
 turyavāṭ ca me turyauhī ca me
 paṣṭhavāc ca me paṣṭhauhī ca me |
 ukṣā ca me vaśā ca me |
 ṛṣabhaś ca // me vehac c ame 'naḍvāñ ca me dhenuś ca me |
 āyur yajñena kalpatām
 prāṇo yajñena kalpatām
 apāno yajñena kalpatām |
 vyāno yajñena kalpatām |
 cakṣur yajñena kalpatām |
 śrotraṃ yajñena kalpatām
 mano yajñena kalpatām |
 vāg yajñena kalpatām
 ātmā yajñena kalpatām |
 yajño yajñena kalpatām //
 ekā ca me tisraś ca me pañca ca me sapta ca me nava ca ma ekādaśa ca me trayodaśa ca me pañcadaśa ca me saptadaśa ca me navadaśa ca ma ekavim̐śatiś ca me trayovim̐śatiś ca me pañcavim̐śatiś ca me saptavim̐śatiś ca me navavim̐śatiś ca ma ekatrim̐śc ca me trayastrim̐śac ca // me
 catasraś ca me 'ṣṭau ca me dvādaśa ca me ṣoḍaśa ca me vim̐śatiś ca me caturvim̐śatiś ca me 'ṣṭāvim̐śatiś ca me dvātrim̐śac ca me ṣaṭtrim̐śac ca me catvārim̐śac ca me catuścatvārim̐śac ca me 'ṣṭācatvārim̐śac ca me
 vājaś ca prasavaś cāpijaś ca kratuś ca suvaś ca mūrdhā ca vyaśniyaś cāntyāyanaś cāntyaś ca bhauvanaś ca bhuvanaś cādhipatiś ca //
 vājo naḥ sapta pradiśaś catasro vā parāvataḥ / vājo no viśvair devair dhanasātāv ihāvatu //
 viśve adya maruto viśva ūtī viśve bhavantv agnayaḥ samiddhāḥ / viśve no devā avasā gamantu viśvaṃ astu draviṇaṃ vājo asme //
 vājasya prasavaṃ devā rathair yātā hiraṇyayaiḥ / agnir indro bṛhaspatir marutaḥ somapītaye //
 vājevāje 'vata vājino no dhaneṣu // viprā amṛtā ṛtajñāḥ / asya madhvaḥ pibata mādayadhvaṃ tṛptā yāta pathibhir devayānaiḥ //
 vājaḥ purastād uta madhyato no vājo devām̐ ṛtubhiḥ kalpayāti / vājasya hi prasavo naṃnamīti viśvā āśā vājapatir bhaveyam //
 payaḥ pṛthivyām paya oṣadhīṣu payo divy antarikṣe payo dhām / payasvatīḥ pradiśaḥ santu mahyam //
 sam mā sṛjāmi payasā ghṛtena sam mā sṛjāmy apaḥ // oṣadhībhiḥ / so 'haṃ vājam̐ saneyam agne //
 naktoṣāsā samanasā virūpe dhāpayete śiśum ekam̐ samīcī / dyāvā kṣāmā rukmo antar vi bhāti devā agniṃ dhārayan draviṇodāḥ //
 samudro 'si nabhasvān ārdradānuḥ śambhūr mayobhūr abhi mā vāhi svāhā māruto 'si marutāṃ gaṇaḥ śambhūr mayobhūr abhi mā vāhi svāhāvasyur asi duvasvāñ chambhūr mayobhūr abhi mā vāhi svāhā //
 agniṃ yunajmi śavasā ghṛtena divyam̐ suparṇaṃ vayasā bṛhantam / tena vayam patema bradhnasya viṣṭapam̐ suvo ruhāṇā adhi nāka uttame //
 imau te pakṣāv ajarau patatriṇo yābhyām̐ rakṣām̐sy apaham̐sy agne / tābhyām patema sukṛtām u lokaṃ yatrarṣayaḥ prathamajā ye purāṇāḥ //
 cid asi samudrayonir indur dakṣaḥ śyena ṛtāvā / hiraṇyapakṣaḥ śakuno bhuraṇyur mahānt sadhasthe dhruvaḥ // ā niṣattaḥ //
 namas te astu mā mā him̐sīr viśvasya mūrdhann adhi tiṣṭhasi śritaḥ / samudre te hṛdayam antar āyur dyāvāpṛthivī bhuvaneṣv arpite //
 udno dattodadhim bhintta divaḥ parjanyād antarikṣāt pṛthivyās tato no vṛṣṭyāvata / divo mūrdhāsi pṛthivyā nābhir ūrg apām oṣadhīnām / viśvāyuḥ śarma saprathā namas pathe //
 yenarṣayas tapasā sattram // āsatendhānā agnim̐ suvar ābharantaḥ / tasminn ahaṃ ni dadhe nāke agnim etaṃ yam āhur manava stīrṇabarhiṣam //
 tam patnībhir anu gachema devāḥ putrair bhrātṛbhir uta vā hiraṇyaiḥ / nākaṃ gṛhṇānāḥ sukṛtasya loke tṛtīye pṛṣṭhe adhi rocane divaḥ //
 ā vaco madhyam aruhad bhuraṇyur ayam agniḥ satpatiś cekitānaḥ / pṛṣṭhe pṛthivyā nihito davidyutad adhaspadaṃ kṛṇute // ye pṛtanyavaḥ //
 ayam agnir vīratamo vayodhāḥ sahasriyo dīpyatām aprayuchan / vibhrājamānaḥ sarirasya madhya upa pra yāta divyāni dhāma //
 sam pra cyavadhvam anu sam pra yātāgne patho devayānān kṛṇudhvam / asmint sadhasthe adhy uttarasmin viśve devā yajamānaś ca sīdata //
 yenā sahasraṃ vahasi yenāgne sarvavedasam / tenemaṃ yajñaṃ no vaha devayāno yaḥ // uttamaḥ //
 ud budhyasvāgne prati jāgṛhy enam iṣṭāpūrte sam̐ sṛjethām ayaṃ ca / punaḥ kṛṇvam̐s tvā pitaraṃ yuvānam anvātām̐sīt tvayi tantum etam //
 ayaṃ te yonir ṛtviyo yato jāto arocathāḥ / taṃ jānann agna ā rohāthā no vardhayā rayim //
 mamāgne varco vihaveṣv astu vayaṃ tvendhānās tanuvam puṣema / mahyaṃ namantām pradiśaś catasras tvayādhyakṣeṇa pṛtanā jayema //
 mama devā vihave santu sarva indrāvanto maruto viṣṇur agniḥ / mamāntarikṣam uru gopam astu mahyaṃ vātaḥ pavatāṃ kāme asmin //
 mayi devā draviṇam ā yajantām mayy āśīr astu mayi devahūtiḥ / daivyā hotārā vaniṣanta // pūrveriṣṭāḥ syāma tanuvā suvīrāḥ //
 mahyaṃ yajantu mama yāni havyākūtiḥ satyā manaso me astu / eno mā ni gāṃ katamac canāhaṃ viśve devāso adhi vocatā me //
 devīḥ ṣaḍurvīr uru naḥ kṛṇota viśve devāsa iha vīrayadhvam / mā hāsmahi prajayā mā tanūbhir mā radhāma dviṣate soma rājan //
 agnir manyum pratinudan purastāt // adabdho gopāḥ pari pāhi nas tvam / pratyañco yantu nigutaḥ punas te 'maiṣāṃ cittam prabudhā vi neśat //
 dhātā dhātṝṇām bhuvanasya yas patir devam̐ savitāram abhimātiṣāham / imaṃ yajñam aśvinobhā bṛhaspatir devāḥ pāntu yajamānaṃ nyarthāt //
 uruvyacā no mahiṣaḥ śarma yam̐sad asmin have puruhūtaḥ purukṣu / sa naḥ prajāyai haryaśva mṛḍayendra mā // no rīriṣo mā parā dāḥ //
 ye naḥ sapatnā apa te bhavantv indrāgnibhyām ava bādhāmahe tān / vasavo rudrā ādityā uparispṛśam mograṃ cettāram adhirājam akran //
 arvāñcam indram amuto havāmahe yo gojid dhanajid aśvajid yaḥ / imaṃ no yajñaṃ vihave juṣasvāsya kurmo harivo medinaṃ tvā //
 agner manve prathamasya pracetaso yam pāñcajanyam bahavaḥ samindhate / viśvasyāṃ viśi praviviśivām̐sam īmahe sa no muñcatv am̐hasaḥ //
 yasyedam prāṇan nimiṣad yad ejati yasya jātaṃ janamānaṃ ca kevalam / staumy agniṃ nāthito johavīmi sa no muñcatv am̐hasaḥ //
 indrasya manve prathamasya pracetaso vṛtraghna stomā upa mām upāguḥ / yo dāśuṣaḥ sukṛto havam upa gantā // sa no muñcatv am̐hasaḥ //
 yaḥ saṃgrāmaṃ nayati saṃ vāśī yudhe yaḥ puṣṭāni sam̐sṛjati trayāṇi / satumīndraṃ nāthito johavīmi sa no muñcatv am̐hasaḥ //
 manve vām mitrāvaruṇā tasya vittam̐ satyaujasā dṛm̐haṇā yaṃ nudethe / yā rājānam̐ sarathaṃ yātha ugrā tā no muñcatam āgasaḥ //
 yo vām̐ ratha ṛjuraśmiḥ satyadharmā mithuś carantam upayāti dūṣayan / staumi // mitrāvaruṇā nāthito johavīmi tau no muñcatam āgasaḥ //
 vāyoḥ savitur vidathāni manmahe yāv ātmanvad bibhṛto yau ca rakṣataḥ / yau viśvasya paribhū babhūvatus tau no muñcatam āgasaḥ //
 upa śreṣṭhā na āśiṣo devayor dharme asthiran / staumi vāyum̐ savitāraṃ nāthito johavīmi tau no muñcatam āgasaḥ //
 rathītamau rathīnām ahva ūtaye śubhaṃ gamiṣṭhau suyamebhir aśvaiḥ / yayoḥ // vāṃ devau deveṣv aniśitam ojas tau no muñcatam āgasaḥ //
 yad ayātaṃ vahatum̐ sūryāyās tricakreṇa sam̐sadam ichamānau / staumi devāv aśvinau nāthito johavīmi tau no muñcatam āgasaḥ //
 marutām manve adhi no bruvantu premāṃ vācaṃ viśvām avantu viśve / āśūn huve suyamān ūtaye te no muñcantv enasaḥ //
 tigmam āyudhaṃ vīḍitam̐ sāhasvad divyam̐ śardhaḥ // pṛtanāsu jiṣṇu / staumi devān maruto nāthito johavīmi te no muñcantv enasaḥ //
 devānām manve adhi no bruvantu premāṃ vācaṃ viśvām avantu viśve / āśūn huve suyamān ūtaye te no muñcantvenasaḥ //
 yad idam mābhiśocati pauruṣeyeṇa daivyena / satumi viśvān devān nāthito johavīmi te no muñcantv enasaḥ //
 anu no 'dyānumatis |
 anu // id anumate tvam |
 vaiśvānaro na ūtyā
 pṛṣṭo divi
 ye aprathetām amitebhir ojobhir ye pratiṣṭhe abhavatāṃ vasūnām / staumi dyāvāpṛthivī nāthito johavīmi te no muñcatam am̐hasaḥ //
 urvī rodasī varivaḥ kṛṇotaṃ kṣetrasya patnī adhi no brūyātam / staumi dyāvāpṛthivī nāthito johavīmi te no muñcatam am̐hasaḥ //
 yat te vayam puruṣatrā yaviṣṭhāvidvām̐saś cakṛmā kac cana // āgaḥ / kṛdhī sv asmām̐ aditer anāgā vy enām̐si śiśratho viṣvag agne //
 yathā ha tad vasavo gauryaṃ cit padi ṣitām amuñcatā yajatrāḥ / evā tvam asmat pra muñcā vy am̐haḥ prātāry agne pratarāṃ na āyuḥ //
 sāvitrāṇi juhoti
 prasūtyai
 caturgṛhītena juhoti
 catuṣpādaḥ paśavaḥ
 paśūn evāva runddhe
 catasro diśas |
 dikṣv eva prati tiṣṭhati
 chandām̐si devebhyo 'pākrāman
 na vo 'bhāgāni havyaṃ vakṣyāma iti
 tebhya etac caturgṛhītam adhārayan
 puro'nuvākyāyai yājyāyai devatāyai vaṣaṭkārāya
 yac caturgṛhītaṃ juhoti chandām̐sy eva tat prīṇāti
 tāny asya prītāni devebhyo havyaṃ vahanti
 yaṃ kāmayeta //
 pāpīyānt syād ity ekaikaṃ tasya juhuyāt |
 āhutībhir evainam apa gṛhṇāti pāpīyān bhavati
 yaṃ kāmayeta
 vasīyānt syād iti sarvāṇi tasyānudrutya juhuyāt |
 āhutyaivainam abhi kramayati vasīyān bhavati |
 atho yajñasyaivaiṣābhikrāntis |
 eti vā eṣa yajñamukhād ṛddhyā yo 'gner devatāyā eti |
 aṣṭāv etāni sāvitrāṇi bhavanti |
 aṣṭākṣarā gāyatrī
 gāyatraḥ // agnis
 tenaiva yajñamukhād ṛddhyā agner devatāyai naiti |
 aṣṭau sāvitrāṇi bhavanty āhutir navamī
 trivṛtam eva yajñamukhe vi yātayati
 yadi kāmayeta
 chandām̐si yajñayaśasenārpayeyam ity ṛcam antamāṃ kuryāt |
 chandām̐sy eva yajñayaśasenārpayati
 yadi kāmayeta
 yajamānaṃ yajñayaśasenārpayeyam iti yajur antamaṃ kuryāt |
 yajamānam eva yajñayaśasenārpayati |
 ṛcā stomam̐ sam ardhayeti // āha
 samṛddhyai
 caturbhir abhrim ā datte
 catvāri chandām̐si
 chandobhir eva
 devasya tvā savituḥ prasava ity āha
 prasūtyai |
 agnir devebhyo nilāyata
 sa veṇum prāviśat
 sa etām ūtim anu sam acarad yad veṇoḥ suṣiram |
 suṣirābhrir bhavati sayonitvāya
 sa yatrayatrāvasat tat kṛṣṇam abhavat
 kalmāsī bhavati rūpasamṛddhyai |
 ubhayataḥkṣṇūr bhavati |
 itaś cāmutaś cārkasyāvaruddhyai
 vyāmamātrī bhavati |
 etāvad vai puruṣe vīryam |
 vīryasammitā |
 aparimitā bhavati |
 aparimitasyāvaruddhyai
 yo vanaspatīnām phalagrahiḥ sa eṣāṃ vīryāvān
 phalagrahir veṇus |
 vaiṇavī bhavati vīryasyāvaruddhyai //
 vyṛddhaṃ vā etad yajñasya yad ayajuṣkeṇa kriyate |
 imām agṛbhṇan raśanām ṛtasyety aśvābhidhānīm ā datte
 yajuṣkṛtyai yajñasya samṛddhyai
 pratūrtaṃ vājinn ā dravety aśvam abhi dadhāti
 rūpam evāsyaitan mahimānaṃ vyācaṣṭe
 yuñjāthām̐ rāsabhaṃ yuvam iti gardabham
 asaty eva gardabham prati ṣṭhāpayati
 tasmād aśvād gardabho 'sattaras |
 yogeyoge tavastaram ity āha //
 yoge yoga evainaṃ yuṅkte
 vājevāje havāmaha ity āha |
 annaṃ vai vājas |
 annam evāva runddhe
 sakhāya indram ūtaya ity āha |
 indriyam evāva runddhe |
 agnir devebhyo nilāyata
 tam prajāpatir anv avindat
 prājāpatyo 'śvas |
 aśvena sam bharaty anuvittyai
 pāpavasyasaṃ vā etat kriyate yac chreyasā ca pāpīyasā ca samānaṃ karma kurvanti
 pāpīyān // hy aśvād gardabhas |
 aśvam pūrvaṃ nayanti pāpavasyasasya vyāvṛttyai
 tasmāc chreyām̐sam pāpīyān paścād anv eti
 bahur vai bhavato bhrātṛvyas |
 bhavatīva khalu vā eṣa yo 'gnim cinute
 vajry aśvaḥ
 pratūrvann ehy avakrāmann aśastīr ity āha
 vajreṇaiva pāpmānam bhrātṛvyam ava krāmati
 rudrasya gāṇapatyād ity āha
 raudrā vai paśavo rudrād eva // paśūn niryācyātmane karma kurute
 pūṣṇā sayujā sahety āha
 pūṣā vā adhvanām̐ saṃnetā
 samaṣṭyai
 purīṣāyatano vā eṣa yad agnis |
 aṅgiraso vā etam agre devatānām̐ sam abharan
 pṛthivyāḥ sadhasthād agnim purīṣyam aṅgirasvad achehīty āha
 sāyatanam evainaṃ devatābhiḥ sam bharati |
 agnim purīṣyam aṅgirasvad achema ity āha
 yena // saṃgachate vājam evāsya vṛṅkte
 prajāpataye pratiprocyāgniḥ sambhṛtya ity āhus |
 iyaṃ vai prajāpatis
 tasyā etac chrotraṃ yad valmīkas |
 agnim purīṣyam aṅgirasvad bhariṣyāma iti valmīkavapām upa tiṣṭhate
 sākṣād eva prajāpataye pratiprocyāgnim̐ sam bharati |
 agnim purīṣyam aṅgirasvad bharāma ity āha
 yena saṃgachate vājam evāsya vṛṅkte |
 anv agnir uṣasām agram // akhyad ity āha |
 anukhyātyai |
 āgatya vājy adhvana ākramya vājin prāthivīm ity āha |
 ichaty evainam pūrvayā vindaty uttarayā
 dvābhyām ā kramayati
 pratiṣṭhityai |
 anurūpābhyām |
 tasmād anurūpāḥ paśavaḥ pra jāyante
 dyaus te pṛṣṭham pṛthivī sadhastham ity āha |
 ebhyo vā etaṃ lokebhyaḥ prajāpatiḥ sam airayat |
 rūpam evāsyaitan mahimānaṃ vyācaṣṭe
 vajrī vā eṣa yad aśvas |
 dadbhir anyatodadbhyo bhūyāM lomabhir ubhayādadbhyas |
 yaṃ dviṣyāt tam adhaspadaṃ dhyāyet |
 vajreṇaivainam̐ stṛṇute //
 ut krāmod akramīd iti dvābhyām ut kramayati
 pratiṣṭhityai |
 anurūpābhyām |
 tasmād anurūpāḥ paśavaḥ pra jāyante |
 apa upa sṛjati
 yatra vā āpa upagachanti tad oṣadhayaḥ prati tiṣṭhanti |
 oṣadhīḥ pratitiṣṭhantīḥ paśavo 'nu prati tiṣṭhanti
 paśūn yajñas |
 yajñaṃ yajamānas |
 yajamānam prajās
 tasmād apa upa sṛjati
 pratiṣṭhityai
 yad adhvaryur anagnāv āhutiṃ juhuyād andho 'dhvaryuḥ // syād rakṣām̐si yajñam̐ hanyus |
 hiraṇyam upāsya juhoti |
 agnivaty eva juhoti
 nāndho 'dhvaryur bhavati na yajñam̐ rakṣām̐si ghnanti
 jigharmy agnim manasā ghṛtenety āha
 manasā hi puruṣo yajñam abhigachati
 pratikṣyantam bhuvanāni viśvety āha
 sarvam̐ hy eṣa pratyaṅ kṣeti
 pṛthuṃ tiraścā vayasa bṛhantam ity āha |
 alpo hy eṣa jāto mahān // bhavati
 vyaciṣṭham annam̐ rabhasaṃ vidānam ity āha |
 annam evāsmai svadayati
 sarvam asmai svadate ya evaṃ veda |
 ā tvā jigharmi vacasā ghṛtenety āha
 tasmād yat puruṣo manasābhigachati tad vācā vadati |
 arakṣasety āha
 rakṣasām apahatyai
 martyaśrī spṛhayadvarṇo agnir ity āha |
 apacitim evāsmin dadhāti |
 apacitimān bhavati ya evaṃ // veda
 manasā tvai tām āptum arhati yām adhvaryur anagnāv āhutiṃ juhoti
 manasvatībhyāṃ juhoti |
 āhutyor āptyai
 dvābhyām
 pratiṣṭhityai
 yajñamukheyajñamukhe vai kriyamāṇe yajñam̐ rakṣām̐si jighām̐santi |
 etarhi khalu vā etad yajñamukhaṃ yarhy enad āhutir aśnute
 pari likhati
 rakṣasām apahatyai
 tisṛbhiḥ pari likhati
 trivṛd vā agnis |
 yāvān evāgnis tasmād rakṣām̐sy apa hanti //
 gāyatriyā pari likhati
 tejo vai gāyatrī
 tejasaivainam pari gṛhṇāti
 triṣṭubhā pari likhati |
 indriyaṃ vai {triṣṭug < triṣṭubh}
 indriyeṇaivainam pari gṛhṇāti |
 anuṣṭubhā pari likhati |
 anuṣṭup sarvāṇi chandām̐si paribhūḥ paryāptyai
 madhyato 'nuṣṭubhā
 vāg vā {anuṣṭup < anuṣṭubh}
 tasmān madhyato vācā vadāmas |
 gāyatriyā prathamayā pari likhaty athānuṣṭubhātha triṣṭubhā
 tejo vai gāyatrī yajño 'nuṣṭug indriyaṃ {triṣṭup < triṣṭubh}
 tejasā caivendriyeṇa cobhayato yajñam pari gṛhṇāti //
 devasya tvā savituḥ prasava iti khanati prasūtyā atho dhūmam evaitena janayati
 jyotiṣmantaṃ tvāgne supratīkam ity āha jyotir evaitena janayati
 so 'gnir jātaḥ prajāḥ śucārpayat taṃ devā ardharcenāśamayan |
 śivam prajābhyo 'him̐santam ity āha prajābhya evainam̐ śamayati
 dvābhyāṃ khanati pratiṣṭhityai |
 apām pṛṣṭham asīti puṣkaraparṇam ā // haraty apāṃ vā etat pṛṣṭhaṃ yat puṣkaraparṇam̐ rūpeṇaivainad ā harati
 puṣkaraparṇena sam bharati yonir vā agneḥ puṣkaraparṇam̐ sayonim evāgnim̐ sam bharati
 kṛṣṇājinena sam bharati yajño vai kṛṣṇājinaṃ yajñenaiva yajñam̐ sam bharati
 yad grāmyāṇām paśūnāṃ carmaṇā sambhared grāmyān paśūñ chucārpayet kṛṣṇājinena sam bharaty āraṇyān eva paśūn // śucārpayati
 tasmāt samāvat paśūnām prajāyamānānām āraṇyāḥ paśavaḥ kanīyām̐saḥ śucā hy ṛtās |
 lomataḥ sam bharaty ato hy asya medhyam |
 kṛṣṇājinaṃ ca puṣkaraparṇaṃ ca sam̐ stṛṇātīyaṃ vai kṛṣṇājinam asau puṣkaraparṇam ābhyām evainam ubhayataḥ pari gṛhṇāti |
 agnir devebhyo nilāyata tam atharvānv apaśyat |
 atharvā tvā prathamo nir amanthad agna iti // āha ya evainam anvapaśyat tenaivainam̐ sam bharati
 tvām agne puṣkarād adhīty āha puṣkaraparṇe hy enam upaśritam avindat
 tam u tvā dadhyaṅṅ ṛṣir ity āha dadhyaṅ vā ātharvaṇas tejasvy āsīt teja evāsmin dadhāti
 tam u tvā pāthyo vṛṣety āha pūrvam evoditam uttareṇābhi gṛṇāti //
 catasṛbhiḥ sam bharati catvāri chandām̐si chandobhir eva
 gāyatrībhir brāhmaṇasya gāyatro hi brāhmaṇas
 triṣṭugbhī rājanyasya traiṣṭubho hi rājanyo
 yaṃ kāmayeta vasīyānt syād ity ubhayībhis tasya sam bharet tejaś caivāsmā indriyaṃ ca samīcī dadhāty
 aṣṭābhiḥ sam bharaty aṣṭākṣarā gāyatrī gāyatro 'gnir yāvān evāgnis tam̐ sam bharati
 sīda hotar ity āha devatā evāsmai sam̐ sādayati
 ni hoteti manuṣyānt sam̐ sīdasveti vayām̐si
 janiṣvā hi jenyo agre ahnām ity āha devamanuṣyān evāsmai sam̐sannān pra janayati //
 krūram iva vā asyā etat karoti yat khanati |
 apa upa sṛjati |
 āpo vai śāntāḥ
 śāntābhir evāsyai śucam̐ śamayati
 saṃ te vāyur mātariśvā dadhātv ity āha
 prāṇo vai vāyuḥ
 prāṇenaivāsyai prāṇam̐ saṃ dadhāti
 saṃ te vayur ity āha
 tasmād vāyupracyutā divo vṛṣṭir īrte
 tasmai ca devi vaṣaḍ astu // tubhyam ity āha
 ṣaḍ vā ṛtavas |
 ṛtuṣv eva vṛṣṭiṃ dadhāti
 tasmāt sarvān ṛtūn varṣati
 yad vaṣaṭkuryād rakṣām̐si yajñam̐ hanyus |
 vaḍ ity āha
 paro'kṣam eva vaṣaṭ karoti
 nāsya yātayāmā vaṣaṭkāro bhavati na yajñam̐ rakṣām̐si ghanati
 sujāto jyotiṣā sahety anuṣṭubhopa nahyati |
 anuṣṭup // sarvāṇi chandām̐si
 chandām̐si khalu vā agneḥ priyā tanūḥ
 priyayaivainaṃ tanuvā pari dadhāti
 veduko vāso bhavati ya evaṃ veda vāruṇo vā agnir upanaddhas |
 ud u tiṣṭha svadhvarordhva ū ṣu ṇa ūtaya iti sāvitrībhyām ut tiṣṭhati
 savitṛprasūta evāsyordhvāṃ varuṇa menim ut sṛjati
 dvābhyām
 pratiṣṭhityai
 sa jāto garbho asi // rodasyor ity āha |
 ime vai rodasī
 tayor eṣa garbho yad agnis
 tasmād evam āha |
 agne cārur vibhṛta oṣadhīṣv ity āha
 yadā hy etaṃ vibharanty atha cārutaro bhavati
 pra mātṛbhyo adhi kanikradad gā ity āha |
 oṣadhayo vā asya mātaras
 tābhya evainam pra cyāvayati
 sthiro bhava vīḍvaṅga iti gardabha ā sādayati //
 saṃ nahyaty evainam etayā sthemne
 gardabhena sam bharati
 tasmād gardabhaḥ paśūnām bhārabhāritamas |
 gardabhena sam bharati
 tasmād gardabho 'py anāleśety anyān paśūn medyati |
 annam̐ hy enenārkam̐ sambharanti
 gardabhena sam bharati
 tasmād gardabho dviretāḥ san kaniṣṭham paśūnām pra jāyate |
 agnir hy asya yoniṃ nirdahati
 prajāsu vā eṣa etarhy ārūḍhaḥ //
 sa īśvaraḥ prajāḥ śucā pradahaḥ
 śivo bhava prajābhya ity āha
 prajābhya evainam̐ śamayati
 mānuṣībhyas tvam aṅgira ity āha
 mānavyo hi prajās |
 mā dyāvāpṛthivī abhi śūśuco māntarikṣam mā vanaspatīn ity āha |
 ebhya evainaṃ lokebhyaḥ śamayati
 praitu vājī kanikradad ity āha
 vājī hy {eṣa < eṣas}
 nānadad rāsabhaḥ patveti // āha
 rāsabha iti hy etam  ṝṣayo 'vadan
 bharann agnim purīṣyam ity āha |
 agnim̐ hy eṣa bharati
 mā pādy āyuṣaḥ purety āha |
 āyur evāsmin dadhāti
 tasmād gardabhaḥ sarvam āyur eti
 tasmād gardabhe purāyuṣaḥ pramīte bibhyati
 vṛṣāgniṃ vṛṣaṇam bharann ity āha
 vṛṣā hy {eṣa < eṣas}
 vṛṣāgnis |
 apāṃ garbham // samudriyam ity āha |
 apām̐ hy eṣa garbho yad agnis |
 agna ā yāhi vītaya iti vā imau lokau vy aitām
 agna ā yāhi vītaya iti yad āha |
 anayor lokayor vītyai
 pracyuto vā eṣa āyatanād agataḥ pratiṣṭhām |
 sa etarhy adhvaryuṃ ca yajamānaṃ ca dhyāyati |
 ṛtam̐ satyam ity āha |
 iyaṃ vā ṛtam asau // satyam
 anayor evainam prati ṣṭhāpayati nārtim ārchaty adhvaryur na yajamānas |
 varuṇo vā eṣa yajamānam abhy aiti yad agnir upanaddhas |
 oṣadhayaḥ prati gṛhṇītāgnim etam ity āha
 śāntyai
 vyasyan viśvā amatīr arātīr ity āha
 rakṣasām apahatyai
 niṣīdan no apa durmatim̐ hanad ity āha
 pratiṣṭhityai |
 oṣadhayaḥ prati modadhvam // enam ity āha |
 oṣadhayo vā agner bhāgadheyam |
 tābhir evainam̐ sam ardhayati
 puṣpāvatīḥ supippalā ity āha
 tasmād oṣadhayaḥ phalaṃ gṛhṇanti |
 ayaṃ vo garbha ṛtviyaḥ pratnam̐ sadhastham āsadad ity āha
 yābhya evainam pracyāvayati tāsv evainam prati ṣṭhāpayati
 dvābhyām upāvaharati
 pratiṣṭhityai //
 vāruṇo vā agnir upanaddhas |
 vi pājaseti vi sram̐sayati
 savitṛprasūta evāsya viṣūcīṃ varuṇameniṃ vi sṛjati |
 apa upa sṛjati |
 āpo vai śāntāḥ
 śāntābhir evāsya śucam̐ śamayati
 tisṛbhir upa sṛjati
 trivṛd vā agnis |
 yāvān evāgnis tasya śucam̐ śamayati
 mitraḥ sam̐sṛjya pṛthivīm ity āha
 mitro vai śivo devānām |
 tenaiva // enam̐ sam̐ sṛjati
 śāntyai
 yad grāmyāṇām pātrāṇāṃ kapālaiḥ sam̐sṛjed grāmyāṇi pātrāṇi śucārpayet |
 armakapālaiḥ sam̐ sṛjati |
 etāni vā anupajīvanīyāni
 tāny eva śucārpayati
 śarkarābhiḥ sam̐ sṛjati
 dhṛtyai |
 atho śaṃtvāya |
 ajalomaiḥ sam̐ sṛjati |
 eṣā vā agneḥ priyā tanūr yad ajā
 priyayaivainaṃ tanuvā sam̐ sṛjaty atho tejasā
 kṛṣṇājinasya lomabhiḥ sam // sṛjati
 yajño vai kṛṣṇājinam |
 yajñenaiva yajñam̐ sam̐ sṛjati
 rudrāḥ sambhṛtya pṛthivīm ity āha |
 etā vā etaṃ devatā agre sam abharan
 tābhir evainam̐ sam bharati
 makhasya śiro 'sīty āha
 yajño vai makhasa
 tasyaitac chiro yad ukhā
 tasmād evam āha
 yajñasya pade stha ity āha
 yajñasya hy ete // pade
 atho pratiṣṭhityai
 prānyābhir yachaty anv anyair mantrayate
 mithunatvāya
 tryuddhiṃ karoti traya ime lokā eṣāṃ lokānām āptyai
 chandobhiḥ karoti
 vīryaṃ vai chandām̐si
 vīryeṇaivaināṃ karoti
 yajuṣā bilaṃ karoti
 vyāvṛttyai |
 iyatīṃ karoti
 prajāpatinā yajñamukhena sammitām |
 dvistanāṃ karoti
 dyāvāpṛthivyor dohāya
 catustanāṃ karoti
 paśūnāṃ dohāya |
 aṣṭāstanāṃ karoti
 chandasāṃ dohāya
 navāśrim abhicarataḥ kuryāt
 trivṛtam eva vajram̐ sambhṛtya bhrātṛvyāya pra harati
 stṛtyai
 kṛtvāya sa mahīm ukhām iti ni dadhāti
 devatāsv evainām prati ṣṭhāpayati //
 saptabhir dhūpayati
 sapta vai śīrṣaṇyāḥ prāṇāḥ
 śira etad yajñasya yad ukhā
 śīrṣann eva yajñasya prāṇān dadhāti
 tasmāt sapta śīrṣan prāṇās |
 aśvaśakena dhūpayati
 prājāpatyo vā aśvaḥ
 sayonitvāya |
 aditis tvety āha |
 iyaṃ vā aditis |
 adityaivādityāṃ khanaty asyā akrūraṃkārāya
 na hi svaḥ svam̐ hinasti
 devānāṃ tvā patnīr ity āha
 devānām // vā etām patnayo 'gre 'kurvan
 tābhir evaināṃ dadhāti
 dhiṣaṇās tvety āha
 vidyā vai dhiṣaṇās |
 vidyābhir evainām abhīnddhe
 gnās tvety āha
 chandām̐si vai gnās |
 chandobhir evainām̐ śrapayati
 varūtrayas tvety āha
 hotrā vai varūtrayas |
 hotrābhir evainām pacati
 janayas tvety āha
 devānāṃ vai patnīḥ // janayas
 tābhir evainām pacati
 ṣaḍbhiḥ pacati
 ṣaḍ vā ṛtavas |
 ṛtubhir evainām pacati
 dviḥ pacantv ity āha
 tasmād dviḥ saṃvatsarasya sasyam pacyate
 vāruṇy ukhābhīddhā
 maitriyopaiti
 śāntyai
 devas tvā savitod vapatv ity āha
 savitṛprasūta evainām brahmaṇā devatābhir ud vapati |
 apadyamānā pṛthivy āśā diśa ā pṛṇa // ity āha
 tasmād agniḥ sarvā diśo 'nu vi bhāti |
 ut tiṣṭha bṛhatī bhavordhvā tiṣṭha dhruvā tvam ity āha
 pratiṣṭhityai |
 asuryam pātram anāchṛṇṇam
 ā chṛṇatti devatrākar
 ajakṣīreṇā chṛṇatti
 paramaṃ vā etat payo yad ajakṣīram
 parameṇaivainam payasā chṛṇatti
 yajuṣā
 vyāvṛttyai
 chandobhir ā chṛṇatti
 chandobhir vā eṣā kriyate
 chandobhir eva chandām̐sy ā chṛṇatti //
 ekavim̐śatyā māṣaiḥ puruṣaśīrṣam achaiti |
 amedhyā vai māṣā amedhyam puruṣaśīrṣam
 amedhyair evāsyāmedhyaṃ niravadāya medhyaṃ kṛtvā harati |
 ekavim̐śatir bhavanti |
 ekavim̐śo vai puruṣaḥ
 puruṣasyāptyai
 vyṛddhaṃ vā etat prāṇair amedhyaṃ yat puruṣaśīrṣam |
 saptadhā vitṛṇṇāṃ valmīkavapām prati ni dadhāti
 sapta vai śīrṣaṇyāḥ prāṇāḥ
 prāṇair evainat sam ardhayati
 medhyatvāya
 yāvantaḥ // vai mṛtyubandhavas teṣāṃ yama ādhipatyam parīyāya
 yamagāthābhiḥ pari gāyati
 yamād evainad vṛṅkte
 tisṛbhiḥ pari gāyati
 traya ime lokās |
 ebhya evainal lokebhyo vṛṅkte
 tasmād gāyate na deyam |
 gāthā hi tad vṛṅkte |
 agnibhyaḥ paśūn ā labhate
 kāmā vā agnayaḥ
 kāmān evāva runddhe
 yat paśūn nālabhetānavaruddhā asya // paśavaḥ syus |
 yat paryagnikṛtān utsṛjed yajñaveśasaṃ kuryāt |
 yat sam̐sthāpayed yātayāmāni śīrṣāṇi syus |
 yat paśūn ālabhate tenaiva paśūn ava runddhe
 yat paryagnikṛtān utsṛjati śīrṣṇām ayātayāmatvāya
 prājāpatyena sam̐ sthāpayati yajño vai prajāpatir yajña eva yajñam prati ṣṭhāpayati
 prajāpatiḥ prajā asṛjata
 sa riricāno 'manyata
 sa etā āprīr apaśyat
 tābhir vai sa mukhataḥ // ātmānam āprīṇīta
 yad etā āpriyo bhavanti
 yajño vai prajāpatis |
 yajñam evaitābhir mukhata ā prīṇāti |
 aparimitachandaso bhavanti |
 aparimitaḥ prajāpatiḥ
 prajāpater āptyai |
 ūnātiriktā mithunāḥ
 prajātyai
 lomaśaṃ vai nāmaitac chandaḥ prajāpateḥ
 paśavo lomaśāḥ
 paśūn evāva runddhe
 sarvāṇi vā etā rūpāṇi
 sarvāṇi rūpāṇy agnau citye kriyante
 tasmād etā agneś cityasya // bhavanti |
 ekavim̐śatim̐ sāmidhenīr anv āha
 rug vā ekavim̐śo rucam eva gachati |
 atho pratiṣṭhām eva pratiṣṭhā hy ekavim̐śas |
 caturvim̐śatim anv āha
 caturvim̐śatir ardhamāsāḥ saṃvatsaraḥ
 saṃvatsaro 'gnir vaiśvānaraḥ
 sākṣād eva vaiśvānaram ava runddhe
 parācīr anv āha
 parāṅ iva hi suvargo lokaḥ
 samās tvāgna ṛtavo vardhayantv ity āha
 samābhir evāgniṃ vardhayati //
 ṛtubhiḥ saṃvatsaram |
 viśvā ā bhāhi pradiśaḥ pṛthivyā ity āha
 tasmād agniḥ sarvā diśo 'nu vi bhāti
 praty auhatām aśvinā mṛtyum asmād ity āha
 mṛtyum evāsmād apa nudati |
 ud vayaṃ tamasas parīty āha
 pāpmā vai tamaḥ
 pāpmānam evāsmād apa hanti |
 aganma jyotir uttamam ity āha |
 asau vā ādityo jyotir uttamam
 ādityasyaiva sāyujyaṃ gachati
 na saṃvatsaras tiṣṭhati nāsya śrīs tiṣṭhati yasyaitāḥ kriyante
 jyotiṣmatīm uttamām anv āha
 jyotir evāsmā upariṣṭād dadhāti
 suvargasya lokasyānukhyātyai //
 ṣaḍbhir dīkṣayati
 ṣaḍ vā ṛtavas |
 ṛtubhir evainaṃ dīkṣayati
 saptabhir dīkṣayati
 sapta chandām̐si
 chandobhir evainaṃ dīkṣayati
 viśve devasya netur ity anuṣṭubhottamayā juhoti
 vāg vā {anuṣṭup < anuṣṭubh}
 tasmāt prāṇānāṃ vāg uttamā |
 ekasmād akṣarād anāptam prathamam padam |
 tasmād yad vāco 'nāptaṃ tan manuṣyā upa jīvanti
 pūrṇayā juhoti
 pūrṇa iva hi prajāpatiḥ //
 prajāpater āptyai
 nyūnayā juhoti
 nyūnād dhi prajāpatiḥ prajā asṛjata
 prajānām̐ sṛṣṭyai
 yad arciṣi pravṛñjyād bhūtam ava rundhīta
 yad aṅgāreṣu bhaviṣyat |
 aṅgāreṣu pra vṛṇakti
 bhaviṣyad evāva runddhe
 bhaviṣyad dhi bhūyo bhūtāt |
 dvābhyām pra vṛṇakti
 dvipād yajamānaḥ
 pratiṣṭhityai
 brahmaṇā vā eṣā yajuṣā sambhṛtā yad ukhā
 sā yad bhidyetārtim ārchet //
 yajamāno hanyetāsya yajñas |
 mitraitām ukhāṃ tapety āha
 brahma vai mitras |
 brahmann evainām prati ṣṭhāpayati
 nārtim ārchati yajamāno nāsya yajño hanyate
 yadi bhidyeta tair eva kapālaiḥ sam̐ sṛjet
 saiva tataḥ prāyaścittis |
 yo gataśrīḥ syān mathitvā tasyāva dadhyāt |
 bhūto vā {eṣa < eṣas}
 sa svāṃ // devatām upaiti yo bhūtikāmaḥ syāt |
 ya ukhāyai sambhavet sa eva tasya syāt |
 ato hy eṣa sambhavati |
 eṣa vai svayambhūr nāma
 bhavaty eva
 yaṃ kāmayeta
 bhrātṛvyam asmai janayeyam ity anyatas tasyāhṛtyāva dadhyāt
 sākṣād evāsmai bhrātṛvyaṃ janayati |
 ambarīṣād annakāmasyāva dadhyāt |
 ambarīṣe vā annam bhriyate
 sayony evānnam // ava runddhe
 muñjān ava dadhāti |
 ūrg vai muñjās |
 ūrjam evāsmā api dadhāti |
 agnir devebhyo nilāyata
 sa krumukam prāviśat
 krumukam ava dadhāti
 yad evāsya tatra nyaktaṃ tad evāva runddhe |
 ājyena saṃ yauti |
 etad vā agneḥ priyaṃ dhāma yad ājyam
 priyeṇaivainaṃ dhāmnā sam ardhayaty atho tejasā // vaikaṃkarīm ā dadhāti
 bhā evāva runddhe
 śamīmayīm ā dadhāti
 śāntyai
 sīda tvam mātur asyā upastha iti tisṛbhir jātam upa tiṣṭhate
 traya ime lokās |
 eṣv eva lokeṣv āvidaṃ gachati |
 atho prāṇān evātman dhatte //
 na ha sma vai purāgnir aparaśuvṛkṇaṃ dahati
 tad asmai prayoga evarṣir asvadayat |
 yad agne yāni kāni ceti samidham ā dadhāti |
 aparaśuvṛkṇam evāsmai svadayati
 sarvam asmai svadate ya evaṃ veda |
 audumbarīm ā dadhāti |
 ūrg vā udumbaras |
 ūrjam evāsmā api dadhāti
 prajāpatir agnim asṛjata
 tam̐ sṛṣṭam̐ rakṣām̐si // ajighām̐san |
 sa etad rākṣoghnam apaśyat
 tena vai sa rakṣām̐sy apāhata
 yad rākṣoghnam bhavaty agner eva tena jātād rakṣām̐sy apa hanti |
 āśvatthīm ā dadhāti |
 aśvattho vai vanaspatīnām̐ sapatnasāho vijityai
 vaikaṅkatīm ā dadhāti
 bhā evāva runddhe
 śamīmayīm ā dadhāti
 śāntyai
 sam̐śitam me brahmod eṣām bāhū atiram ity uttame audumbarī // vācayati
 brahmaṇaiva kṣatram̐ sam̐ śayati kṣatreṇa brahma
 tasmād brāhmaṇo rājanyavān aty anyam brāhmaṇaṃ tasmād rājanyo brāhmaṇavān aty anyam̐ rājanyam
 mṛtyur vā eṣa yad agnis |
 amṛtam̐ hiraṇyam |
 rukmam antaram prati muñcate |
 amṛtam eva mṛtyor antar dhatte |
 ekavim̐śatinirbādho bhavati |
 ekavim̐śatir vai devalokā dvādaśa māsāḥ pañcartavas traya ime lokā asāv ādityaḥ // ekavim̐śa etāvanto vai devalokās
 tebhya eva bhrātṛvyam antar eti
 nirbādhair vai devā asurān nirbādhe 'kurvata
 tan nirbādhānāṃ nirbādhatvam |
 nirbādhī bhavati
 bhrātṛvyān eva nirbādhe kurute
 sāvitriyā prati muñcate
 prasūtyai
 naktoṣāsety uttarayā |
 ahorātrābhyām evainam ud yachate
 devā agniṃ dhārayan draviṇodā ity āha
 prāṇā vai devā draviṇodās |
 ahorātrābhyām evainam udyatya // prāṇair dādhāra |
 āsīnaḥ prati muñcate
 tasmād āsīnāḥ prajāḥ pra jāyante
 kṛṣṇājinam uttaram |
 tejo vai hiraṇyam brahma kṛṣṇājinam |
 tejasā caivainam brahmaṇā cobhayataḥ pari gṛhṇāti
 ṣaḍudyāmam̐ śikyam bhavati
 ṣaḍ vā ṛtavas |
 ṛtubhir evainam ud yachate
 yad dvādaśodyāmam̐ saṃvatsareṇaiva
 mauñjam bhavati |
 ūrg vai muñjās |
 ūrjaivainam̐ sam ardhayati
 suparṇo 'si garutmān ity avekṣate
 rūpam evāsyaitan mahimānaṃ vyācaṣṭe
 divaṃ gacha suvaḥ patety āha
 suvargam evainaṃ lokaṃ gamayati //
 samiddho añjan kṛdaram matīnāṃ ghṛtam agne madhumat pinvamānaḥ / vājī vahan vājinaṃ jātavedo devānāṃ vakṣi piryam ā sadhastham //
 ghṛtenāñjant sam patho devayānān prajānan vājy apy etu devān / anu tvā sapte pradiśaḥ sacantām̐ svadhām asmai yajamānāya dhehi //
 īḍyaś cāsi vandyaś ca vājinn āśuś cāsi medhyaś ca sapte / agniṣ ṭvā // devair vasubhiḥ sajoṣāḥ prītaṃ vahniṃ vahatu jātavedāḥ //
 stīrṇam barhiḥ suṣṭarīmā juṣāṇoru pṛthu prathamānam pṛthivyām / devebhir yuktam aditiḥ sajoṣāḥ syonaṃ kṛṇvānā suvite dadhātu //
 etā u vaḥ subhagā viśvarūpā vi pakṣobhiḥ śrayamāṇā ud ātaiḥ / ṛṣvāḥ satīḥ kavaṣaḥ śumbhamānā dvāro devīḥ suprāyaṇā bhavantu //
 antarā mitrāvaruṇā carantī mukhaṃ yajñānām abhi saṃvidāne / uṣāsā vām // suhiraṇye suśilpe ṛtasya yonāv iha sādayāmi //
 prathamā vām̐ sarathinā suvarṇā devau paśyantau bhuvanāni viśvā / apiprayaṃ codanā vām mimānā hotārā jyotiḥ pradiśā diśantā //
 ādityair no bhāratī vaṣṭu yajñam̐ sarasvatī saha rudrair na āvīt / iḍopahūtā vasubhiḥ sajoṣā yajñaṃ no devīr amṛteṣu dhatta //
 tvaṣṭā vīraṃ devakāmaṃ jajāna tvaṣṭur arvā jāyata āśur aśvaḥ // tvaṣṭedaṃ viśvam bhuvanaṃ jajāna bahoḥ kartāram iha yakṣi hotaḥ //
 aśvo ghṛtena tmanyā samakta upa devām̐ ṛtuśaḥ pātha etu / vanaspatir devalokam prajānann agninā havyā svaditāni vakṣat //
 prajāpates tapasā vāvṛdhānaḥ sadyo jāto dadhiṣe yajñam agne / svāhākṛtena haviṣā purogā yāhi sādhyā havir adantu devāḥ //
 viṣṇumukhā vai devāś chandobhir imāM lokān anapajayyam abhy ajayan
 yad viṣṇukramān kramate viṣṇur eva bhūtvā yajamānaś chandobhir imāM lokān anapajayyam abhi jayati
 viṣṇoḥ kramo 'sy abhimātihety āha
 gāyatrī vai pṛthivī
 traiṣṭhubham antarikṣam |
 jāgatī dyaus |
 ānuṣṭubhīr diśas |
 chandobhir evemāM lokān yathāpūrvam abhi jayati
 prajāpatir agnim asṛjata
 so 'smāt sṛṣṭaḥ // parāṅ ait
 tam etayānv ait |
 akrandat iti
 tayā vai so 'gneḥ priyaṃ dhāmāvārunddha
 yad eṭam anvāhāgner evaitayā priyaṃ dhāmāva runddhe |
 īśvaro vā eṣa parāṅ pradagho yo viṣṇukramān kramate
 catasṛbhir ā vartate
 catvāri chandām̐si
 chandām̐si khalu vā agneḥ priyā tanūḥ
 priyām evāsya tanuvam abhi // paryāvartate
 dakṣiṇā paryāvartate
 svam eva vīryam anu paryāvartate
 tasmād dakṣiṇo 'rdha ātmano vīryāvattaras |
 atho ādityasyaivāvṛtam anu paryāvartate
 śunaḥśepam ājīgartiṃ varuṇo 'gṛhṇāt
 sa etām vāruṇīm apaśyat
 tayā vai sa ātmānaṃ varuṇapāśād amuñcat |
 varuṇo vā etaṃ gṛhṇāti ya ukhām pratimuñcate |
 ud uttamaṃ varuṇa pāśam asmad ity āha |
 ātmānam evaitayā // varuṇapāśān muñcati |
 ā tvāhārṣam ity āha |
 ā hy enam̐ harati
 dhruvas tiṣṭhāvicācalir ity āha
 pratiṣṭhityai
 viśas tvā sarvā vāñchantv ity āha
 viśaivainam̐ sam ardhayati |
 asmin rāṣṭram adhi śrayety āha
 rāṣṭram evāsmin dhruvam akar
 yaṃ kāmayeta
 rāṣṭram̐ syād iti tam manasā dhyāyet |
 rāṣṭram eva bhavati //
 agre bṛhann uṣasām ūrdhvo asthād ity āha |
 agram evainam̐ samānānāṃ karoti
 nirjagmivān tamasa ity āha
 tama evāsmād apa hanti
 jyotiṣāgād ity āha
 jyotir evāsmin dadhāti
 catasṛbhiḥ sādayati
 catvāri chandām̐si
 chandobhir eva |
 atichandasottamayā
 varṣma vā eṣa chandasāṃ yad atichandās |
 varṣmaivainam̐ samānānāṃ karoti
 sadvatī // bhavati
 sattvam evainaṃ gamayati
 vātsapreṇopa tiṣṭhate |
 etena vai vatsaprīr bhālandano 'gneḥ priyaṃ dhāmāvārunddha |
 agner evaitena priyaṃ dhāmāva runddhe |
 ekādaśam bhavati |
 ekadhaiva yajamāne vīryaṃ dadhāti
 stomena vai devā asmiM loka ārdhnuvañ chandobhir amuṣmin |
 stomasyeva khalu vā etad rūpaṃ yad vātsapram |
 yad vātsapreṇopatiṣṭhate //
 imam eva tena lokam abhi jayati
 yad viṣṇukramān kramate 'mum eva tair lokam abhi jayati
 pūrvedyuḥ pra krāmaty uttaredyur upa tiṣṭhate
 tasmād yoge 'nyāsām prajānām manaḥ kṣeme 'nyāsām |
 tasmād yāyāvaraḥ kṣemyasyeśe
 tasmād yāyāvaraḥ kṣemyam adhyavasyati
 muṣṭī karoti
 vācaṃ yachati
 yajñasya dhṛtyai //
 annapate 'nnasya no dehīty āha |
 agnir vā annapatiḥ
 sa evāsmā annam pra yachati |
 anamīvasya śuṣmiṇa ity āha |
 ayakṣmasyeti vāvaitad āha
 pra pradātāraṃ tāriṣa ūrjaṃ no dhehi dvipade catuṣpada ity āha |
 āśiṣam evaitām ā śāste |
 ud u tvā viśve devā ity āha
 prāṇā vai viśve devāḥ // prāṇair evainam ud yachate |
 agne bharantu cittibhir ity āha
 yasmā evainaṃ cittāyodyachate tenaivainam̐ sam ardhayati
 catasṛbhir ā sādayati
 catvāri chandām̐si
 chandobhir eva |
 atichandasottamayā
 varṣma vā eṣā chandasāṃ yad atichandā
 varṣmaivainam̐ samānānāṃ karoti
 sadvatī bhavati
 sattvam evainaṃ gamayati
 pred agne jyotiṣmān // yāhīty āha
 jyotir evāsmin dadhāti tanuvā vā eṣa hinasti yam̐ hinasti
 mā him̐sīs tanuvā prajā ity āha
 prajābhya evainam̐ śamayati
 rakṣām̐si vā etad yajñam̐ sacante yad ana utsarjati |
 akrandad ity anv āha
 rakṣasām apahatyai |
 anasā vahanti |
 apacitim evāsmin dadhāti
 tasmād anasvī ca rathī cātithīnām apacitatamau //
 apacitimān bhavati ya evaṃ veda
 samidhāgniṃ duvasyateti ghṛtānuṣiktām avasite samidham ā dadhāti
 yathātithaya āgatāya sarpiṣvad ātithyaṃ kriyate tādṛg eva tat |
 gāyatriyā brāhmaṇasya gāyatro hi brāhmaṇas
 triṣṭubhā rājanyasya traiṣṭubho hi rājanyas |
 apsu bhasma pra veśayati |
 apsuyonir vā agniḥ
 svām evainaṃ yoniṃ gamayati
 tisṛbhiḥ pra veśayati
 trivṛd vai // agnis |
 yāvān evāgnis tam pratiṣṭhāṃ gamayati
 parā vā eṣo 'gniṃ vapati yo 'psu bhasma praveśayati
 jyotiṣmatībhyām ava dadhāti
 jyotir evāsmin dadhāti
 dvābhyām pratiṣṭhityai
 parā vā eṣa prajām paśūn vapati yo 'psu bhasma praveśayati
 punar ūrjā saha rayyeti punar udaiti
 prajām eva paśūn ātman dhatte
 punas tvādityāḥ // rudrā vasavaḥ sam indhatām ity āha |
 etā vā etaṃ devatā agre sam aindhata
 tābhir evainam̐ sam inddhe
 bodhā sa bodhīty upa tiṣṭhate
 bodhayaty evainam |
 tasmāt suptvā prajāḥ pra budhyante
 yathāsthānam upa tiṣṭhate
 tasmād yataḥsthānam paśavaḥ punar etyopa tiṣṭhante //
 yāvatī vai pṛthivī tasyai yama ādhipatyam parīyāya
 yo vai yamaṃ devayajanam asyā aniryācyāgniṃ cinute yamāyainam̐ sa cinute |
 apetety adhyavasāyayati
 yamam eva devayajanam asyai niryācyātmane 'gniṃ cinute |
 iṣvagreṇa vā asyā anāmṛtam ichanto nāvindan
 te devā etad yajur apaśyan |
 apeteti
 yad etenādhyavasāyayati //
 anāmṛta evāgniṃ cinute |
 ud dhanti
 yad evāsyā amedhyaṃ tad apa hanti |
 apo 'vokṣati
 śāntyai
 sikatā ni vapati |
 etad vā agner vaiśvānarasya rūpam |
 rūpenaiva vaiśvānaram ava runddhe |
 ūṣān ni vapati
 puṣṭir vā eṣā prajananaṃ yad ūṣāḥ
 puṣṭyām eva prajanane 'gniṃ cinute |
 atho saṃjñāna eva
 saṃjñānam̐ hy etat // paśūnāṃ yad ūṣās |
 dyāvāpṛthivī sahāstām |
 te viyatī abrūtām
 astv eva nau saha yajñiyam iti
 yad amuṣyā yajñiyam āsīt tad asyām adadhāt ta ūṣā abhavan
 yad asyā yajñiyam āsīt tad amuṣyām adadhāt tad adaś candramasi kṛṣṇam
 ūṣān nivapann ado dhyāyed dyāvāpṛthivyor eva yajñiye 'gniṃ cinute |
 ayam̐ so agnir iti viśvāmitrasya // sūktam bhavati |
 etena vai viśvāmitro 'gneḥ priyaṃ dhāmāvārunddha |
 agner evaitena priyaṃ dhāmāva runddhe
 chandobhir vai devāḥ suvargaṃ lokam {āyañ < āyan}
 catasraḥ prācīr upa dadhāti
 catvāri chandām̐si
 chandobhir eva tad yajamānaḥ suvargaṃ lokam eti
 teṣām̐ suvargaṃ lokaṃ yatāṃ diśaḥ sam avlīyanta
 te dve purastāt samīcī upādadhata dve // paścāt samīcī
 tābhir vai te diśo 'dṛm̐han
 yad dve purastāt samīcī upadadhāti dve paścāt samīcī
 diśāṃ vidhṛtyai |
 atho paśavo vai chandām̐si
 paśūn evāsmai samīco dadhāti |
 aṣṭāv upa dadhāti |
 aṣṭākṣarā gāyatrī
 gāyatro 'gnir yāvān evāgnis taṃ cinute |
 aṣṭāv upa dadhāti |
 aṣṭākṣarā gāyatrī
 gāyatrī suvargaṃ lokam añjasā veda
 suvargasya lokasya // prajñātyai
 trayodaśa lokampṛṇā upa dadhāti |
 ekavim̐śatiḥ sam padyante
 pratiṣṭhā vā ekavim̐śaḥ pratiṣṭhā gārhapatyas |
 ekavim̐śasyaiva pratiṣṭhāṃ gārhapatyam anu prati tiṣṭhati
 praty agniṃ cikyānas tiṣṭhati ya evaṃ veda
 pañcacitīkaṃ cinvīta prathamaṃ cinvānaḥ
 pāṅkto yajñaḥ
 pāṅktāḥ paśavas |
 yajñam eva paśūn ava runddhe
 tricitīkaṃ cinvīta dvitīyaṃ cinvānas
 traya ime lokās |
 eṣv eva lokeṣu // prati tiṣṭhanti |
 ekacitīkaṃ cinvīta tṛtīyaṃ cinvānas |
 ekadhā vai suvargo lokas |
 ekavṛtaiva suvargaṃ lokam eti
 purīṣeṇābhy ūhati
 tasmān mām̐senāsthi channam |
 na duścarmā bhavati ya evaṃ veda
 pañca citayo bhavanti
 pañcabhiḥ purīṣair abhy ūhati
 daśa sam padyante
 dasākṣarā {virāḍ < virāj}
 annaṃ {virāḍ < virāj}
 virājy evānnādye prati tiṣṭhati //
 vi vā etau dviṣāte yaś ca purāgnir yaś cokhāyām |
 sam itam iti catasṛbhiḥ saṃ ni vapati
 catvāri chandām̐si
 chandām̐si khalu vā agneḥ priyā tanūḥ
 priyayaivainau tanuvā sam̐ śāsti
 sam itam ity āha
 tasmād brahmaṇā kṣatram̐ sam eti
 yat saṃnyupya viharati
 tasmād brahmaṇā kṣatraṃ vy eti |
 ṛtubhiḥ // vā etaṃ dīkṣayanti
 sa ṛtubhir eva vimucyas |
 māteva putram pṛthivī purīṣyam ity āha |
 ṛtubhir evainaṃ dīkṣayaitvartubhir vi muñcati
 vaiśvānaryā śikyam ā datte
 svadayaty evainad |
 nairṛtīḥ kṛṣṇās tisras tuṣapakvā bhavanti
 nirṛtyai vā etad bhāgadheyaṃ yat tuṣā nirṛtyai rūpaṃ kṛṣṇam |
 rūpeṇaiva nirṛtiṃ niravadayate |
 imāṃ diśaṃ yanti |
 eṣā // vai nirṛtyai {dik < diś}
 svāyām eva diśi nirṛtiṃ niravadayate
 svakṛta iriṇa upa dadhāti pradare vā |
 etad vai nirṛtyā āyatanam |
 sva evāyatane nirṛtiṃ niravadayate
 śikyam abhy upa dadhāti
 nairṛto vai pāśaḥ
 sākṣād evainaṃ nirṛtipāśān muñcati
 tisra upa dadhāti
 tredhāvihito vai puruṣas |
 yāvān eva puruṣas tasmān nirṛtim ava yajate
 parācīr upa // dadhāti
 parācīm evāsmān nirṛtim pra ṇudate |
 apratīkṣam ā yanti
 nirṛtyā antarhityai
 mārjayitvopa tiṣṭhante
 medhyatvāya
 gārhapatyam upa tiṣṭhante
 nirṛtiloka eva caritvā pūtā devalokam upāvartante |
 ekayopa tiṣṭhante |
 ekadhaiva yajamāne vīryaṃ dadhati
 niveśanaḥ saṃgamano vasūnām ity āha
 prajā vai paśavo vasu
 prajayaivainam paśubhiḥ sam ardhayanti //
 puruṣamātreṇa vi mimīte
 yajñena vai puruṣaḥ sammitas |
 yajñaparuṣaivainaṃ vi mimīte
 yāvān puruṣa ūrdhvabāhus tāvān bhavati |
 etāvad vai puruṣe vīryam |
 vīryeṇaivainaṃ vi mimīte
 pakṣī bhavati
 na hy apakṣaḥ patitum arhati |
 aratninā pakṣau drāghīyām̐sau bhavatas
 tasmāt pakṣapravayām̐si vayām̐si
 vyāmamātrau pakṣau ca puchaṃ ca bhavati |
 etāvad vai puruṣe vīryam // vīryasammitas |
 veṇunā vi mimīte |
 āgneyo vai venuḥ
 sayonitvāya
 yajuṣā yunakti
 yajuṣā kṛṣati
 vyāvṛttyai
 ṣaḍgavena kṛṣati
 ṣaḍ vā ṛtavas |
 ṛtubhir evainaṃ kṛṣati
 yad dvādaśagavena saṃvatsarenaiveyaṃ vā agner atidāhād abibhet
 saitad dviguṇam apaśyat kṛṣṭaṃ cākṛṣṭaṃ ca
 tato vā imāṃ nāty adahat |
 yat kṛṣṭaṃ cākṛṣṭaṃ ca // bhavaty asyā anatidāhāya
 dviguṇaṃ tvā agnim udyantum arhatīty āhus |
 yat kṛṣṭaṃ cākṛṣṭaṃ ca bhavati |
 agner udyatyai |
 etāvanto vai paśavo dvipādaś ca catuṣpādaś ca
 tān yat prāca utsṛjed rudrāyāpi dadhyāt |
 yad dakṣiṇā pitṛbhyo ni dhuvet |
 yat pratīco rakṣām̐si hanyus |
 udīca ut sṛjati |
 eṣā vai devamanuṣyāṇām̐ śāntā dik // tām evainān anūt sṛjati |
 atho khalv imāṃ diśam ut sṛjati |
 asau vā ādityaḥ prāṇaḥ
 prāṇam evainān anūt sṛjati
 dakṣiṇā paryāvartante
 svam eva vīryam anu paryāvartante
 tasmād dakṣiṇo 'rdha ātmano vīryāvattaras |
 atho ādityasyaivāvṛtam anu paryāvartante
 tasmāt parāñcaḥ paśavo vi tiṣṭhante pratyañca ā vartante
 tisrastisraḥ sītāḥ // kṛṣati
 trivṛtam eva yajñamukhe vi yātayati |
 oṣadhīr vapati
 brahmaṇānnam ava runddhe |
 arke 'rkaś cīyate
 caturdaśabhir vapati
 sapta grāmyā oṣadhayaḥ saptāraṇyās |
 ubhayīṣām avaruddhyai |
 annasyānnasya vapati |
 annasyānnasyāvaruddhayi
 kṛṣṭe vapati
 kṛṣṭe hy oṣadhayaḥ pratitiṣṭhanti |
 anusītaṃ vapati
 prajātyai
 dvādaśasu sītāsu vapati
 dvādaśa māsāḥ saṃvatsaraḥ
 saṃvatsareṇaivāsmā annam pacati
 yad agnicit // anavaruddhasyāśnīyād avaruddhena vy ṛdhyeta
 ye vanaspatīnām phalagrahayas tān idhme 'pi prokṣet |
 anavaruddhasyāvaruddhyai
 digbhyo loṣṭānt sam asyati
 diśām eva vīryam avarudhya diśāṃ vīrye 'gniṃ cinute
 yaṃ dviṣyād yatra sa syāt tasyai diśo loṣṭam ā haret |
 iṣam ūrjam aham ita ā dada itīṣam evorjaṃ tasyai diśo 'va runddhe
 kṣodhuko bhavati yas tasyāṃ diśi bhavati |
 uttaravedim upa vapati |
 uttaravedyām̐ hy agniś cīyate |
 atho paśavo vā uttaravediḥ
 paśūn evāva runddhe |
 atho yajñaparuṣo 'nantarityai //
 agne tava śravo vaya iti sikatā ni vapati |
 etad vā agner vaiśvānarasya sūktam |
 sūktenaiva vaiśvānaram ava runddhe
 ṣaḍbhir ni vapati
 ṣaḍ vā ṛtavaṇ saṃvatsaraḥ
 saṃvatsaro 'gnir vaiśvānaraḥ
 sākṣād eva vaiśvānaram ava runddhe
 samudraṃ vai nāmaitac chandaḥ
 samudram anu prajāḥ pra jāyante
 yad etena siktā nivapati
 prajānām prajananāya |
 indraḥ // vṛtrāya vajram prāharat
 sa tredhā vy abhavat sphyas tṛtīyam̐ rathas tṛtīyaṃ yūpas tṛtīyam |
 ye 'ntaḥśarā aśīryanta tāḥ śarkarā abhavan
 tac charkarāṇām̐ śarkaratvam |
 vajro vai śarkarāḥ
 paśur agnis |
 yac charkarābhir agnim pariminoti vajreṇaivāsmai paśūn pari gṛhṇāti
 tasmād vajreṇa paśavaḥ parigṛhītās
 tasmāt stheyān astheyaso nopa harate
 trisaptābhiḥ // paśukāmasya pari minuyāt
 sapta vai śīrṣaṇyāḥ prāṇāḥ
 prāṇāḥ paśavaḥ
 prāṇair evāsmai paśūn ava runddhe
 triṇavābhir bhrātṛvyavatas
 trivṛtam eva varjam̐ sambhṛtya bhrātṛvyāya pra harati
 stṛtyai |
 aparimitābhiḥ pari minuyād aparimitasyāvaruddhyai
 yaṃ kāmayetāpaśuḥ syād ity aparimitya tasya śarkarāḥ sikatā vy ūhet |
 aparigṛhīta evāsya viṣūcīnam̐ retaḥ parā siñcati |
 apaśur eva bhavati //
 yaṃ kāmayeta
 paśumānt syād iti parimitya tasya śarkarāḥ siktā vy {ūhed < ūhet}
 parigṛhīta evāsmai samīcīnam̐ retaḥ siñcati
 paśumān eva bhavati
 saumyā vy ūhati
 somo vai retodhās |
 reta eva tad dadhāti
 gāyatriyā brāhmaṇasya gāyatro hi brāhmaṇas
 triṣṭubhā rājanyasya traiṣṭubho hi rājanyaḥ
 śamyum bārhaspatyam medho nopānamat
 so 'gnim prāviśat //
 so 'gneḥ kṛṣṇo rūpaṃ kṛtvod āyata
 so 'śvam prāviśat
 so 'śvasyāvāntaraśapho 'bhavat |
 yad aśvam ākramayati ya eva medho 'śvam prāviśat tam evāva runddhe
 prajāpatināgniś cetavya ity āhuḥ
 prājāpatyo 'śvas |
 yad aśvam ākramayati prajāpatinaivāgniṃ cinute
 puṣkaraparṇam upa dadhāti
 yonir vā agneḥ puṣkaraparṇam |
 sayonim evāgniṃ cinute |
 apām pṛṣṭham asīty upa dadhāti |
 apāṃ vā etat pṛṣṭhaṃ {F yat}{W yat}{GLOS yat} puṣkaraparṇam |
 rūpeṇaivainad upa dadhāti //
 brahma jajñānam iti rukmam upa dadhāti
 brahmamukhā vai prajāpatiḥ prajā asṛjata
 brahmamukhā eva tat prajā yajamānaḥ sṛjate
 brahma jajñānam ity āha
 tasmād brāhmaṇo mukhyas |
 mukhyo bhavati ya evaṃ veda
 brahmavādino vadanti
 na pṛthivyāṃ nāntarikṣe na divy agniś cetavya iti
 yat pṛthivyāṃ cinvīta pṛthivīm̐ śucārpayet |
 nauṣadhayo na vanaspatayaḥ // pra jāyeran
 yad antarikṣe cinvītāntarikṣam̐ śucārpayet |
 na vayām̐si pra jāyeran
 yad divi cinvīta divam̐ śucārpayet |
 na parjanyo varṣet |
 rukmam upa dadhāti |
 amṛtaṃ vai hiraṇyam
 amṛta evāgniṃ cinute
 prajātyai
 hiraṇmayam puruṣam upa dadhāti
 yajamānalokasya vidhṛtyai
 yad iṣṭakāyā ātṛṇṇam anūpadadhyāt paśūnāṃ ca yajamānasya ca prāṇam api dadhyāt |
 dakṣiṇataḥ // prāñcam upa dadhāti
 dādhāra yajamānalokam |
 na paśūnāṃ ca yajamānasya ca prāṇam api dadhāti |
 atho khalv iṣṭakāyā ātṛṇṇam anūpa dadhāti
 prāṇānām utsṛṣṭyai
 drapsaś caskandety abhi mṛśati
 hotrāsv evainam prati ṣṭhāpayati
 srucāv upa dadhāti |
 ājjyasya {F pūrṇāṃ}{W pūrṇāṃ}{GLOS pūrṇāṃ} kārṣmaryamayīṃ dadhnaḥ pūrṇām audumbarīm
 iyaṃ vai kārṣmaryamayy asāv audumbarī |
 ime evopa dhatte
 tūṣṇīm upa dadhāti
 na hīme yajuṣāptum arhati
 dakṣiṇāṃ kārṣmaryamayīm uttarām audumbarīm |
 tasmād asyā asāv uttarā |
 ājyasya pūrṇāṃ kārṣmaryamatīm |
 vajro vā ājyaṃ vajraḥ kārṣmaryas |
 vajreṇaiva yajñasya dakṣiṇato rakṣām̐sy apa hanti
 dadhnaḥ pūrṇām audumbarīm
 paśavo vai dadhy ūrg udumbaraḥ
 paśuṣv evorjaṃ dadhāti
 pūrṇe upa dadhāti
 pūrṇe evainam // amuṣmiM loka upa tiṣṭhete
 virājy agniś cetavya ity āhuḥ
 srug vai {virāḍ < virāj}
 yat srucāv upadadhāti virājy evāgniṃ cinute
 yajñamukheyajñamukhe vai kriyamāṇe yajñam̐ rakṣām̐si jighām̐santi
 yajñamukham̐ rukmas |
 yad rukmaṃ vyāghārayati yajñamukhād eva rakṣām̐sy apa hanti
 pañcabhir vyāghārayati
 pāṅkto yajñas |
 yāvān eva yajñas tasmād rakṣām̐sy apa hanti
 akṣṇayā vyāghārayati
 tasmād akṣṇayā paśavo 'ṅgāni pra haranti pratiṣṭhityai //
 svayamātṛṇṇām upa dadhāti |
 iyaṃ vai svayamātṛṇṇā |
 imām evopa dhatte |
 aśvam upa ghrāpayati
 prāṇam evāsyāṃ dadhāti |
 atho prājāpatyo vā aśvaḥ
 prajāpatinaivāgniṃ cinute
 prathameṣṭakopadhīyamānā paśūnāṃ ca yajamānasya ca prāṇam api dadhāti
 svayamātṛṇṇā bhavati
 prāṇānām utsṛṣṭyā atho suvargasya lokasyānukhyātyai |
 agnāv agniś cetavya ity āhus |
 eṣa vai // agnir vaiśvānaro yad brāhmaṇas
 tasmai prathamām iṣṭakāṃ yajuṣkṛtām pra yachet
 tām brāhmaṇas copa dadhyātām
 agnāv eva tad agniṃ cinute |
 īśvaro vā eṣa ārtim ārtor yo 'vidvān iṣṭakām upadadhāti
 trīn varān dadyāt
 trayo vai prāṇāḥ
 prāṇānām̐ spṛtyai
 dvāv eva deyau
 dvau hi prāṇau |
 eka eva deyas |
 eko hi prāṇaḥ
 paśuḥ // vā eṣa yad agnis |
 na khalu vai paśava āyavase ramante
 dūrveṣṭakām upa dadhāti paśūnāṃ dhṛtyai
 dvābhyām pratiṣṭhityai
 kāṇḍātkāṇḍāt prarohantīty āha
 kāṇḍenakāṇḍena hy eṣā pratitiṣṭhai |
 evā no dūrve pra tanu sahasreṇa śatena cety āha
 sāhasraḥ prajāpatiḥ
 prajāpater āptyai
 devalakṣmaṃ vai tryālikhitā
 tām uttaralakṣmāṇaṃ devā upādadhatādharalakṣmāṇam asurās |
 yam // kāmayeta
 vasīyānt syād ity uttaralakṣmāṇaṃ tasyopa dadhyāt |
 vasīyān eva bhavati
 yaṃ kāmayeta
 pāpīyānt syād ity adharalakṣmāṇaṃ tasyopa dadhyāt |
 asurayonim evainam anu parā bhāvayati
 pāpīyān bhavati
 tryālikhitā bhavati |
 ime vai lokās tryālikhitā |
 ebhya eva lokebhyo bhrātṛvyam antar eti |
 aṅgirasaḥ suvargaṃ lokaṃ vataḥ puroḍāśaḥ kūrmo bhūtvānu prāsarpat //
 yat kūrmam upadadhāti yathā kṣetravid añjasā nayaty evam evainaṃ kūrmaḥ suvargaṃ lokam añjasā nayati
 medho vā eṣa paśūnāṃ yat kūrmas |
 yat kūrmam upadadhāti svam eva medham paśyantaḥ paśava upa tiṣṭhante
 śmaśānaṃ vā etat kriyate yan mṛtānām paśūnām̐ śīrṣāṇy upadhīyante
 yaj jīvantaṃ kūrmam upadadhāti tenāśmaśānacit |
 vāstavyo vā eṣa yat // kūrmas |
 madhu vātā ṛtāyata iti dadhnā madhumiśreṇābhy anakti
 svadayaty evainam |
 grāmyaṃ vā etad annaṃ yad dadhy āraṇyam madhu
 yad dadhnā madhumiśreṇābhyanakty ubhayasyāvaruddhyai
 mahī dyauḥ pṛthivī ca na ity āha |
 ābhyām evainam ubhayataḥ pari gṛhṇāti
 prāñcam upa dadhāti
 tasmāt // purastāt pratyañcaḥ paśavo medham upa tiṣṭhante
 yo vā apanābhim agniṃ cinute yajamānasya nābhim anu pra viśati
 sa enam īśvaro him̐sitos |
 ulūkhalam upa dadhāti |
 eṣā vā agner nābhiḥ
 sanābhim evāgniṃ cinute 'him̐sāyai |
 audumbaram bhavati |
 ūrg vā udumbaras |
 ūrjam evāva runddhe
 madhyata upa dadhāti
 madhyata evāsmā ūrjaṃ dadhāti
 tasmān madhyata ūrjā bhuñjate |
 iyad bhavati
 prajāpatinā yajñamukhena sammitam
 ava hanti |
 annam evākar
 vaiṣṇavyarcopa dadhāti
 viṣṇur vai yajñas |
 vaiṣṇavā vanaspatayas |
 yajña eva yajñam prati ṣṭhāpayati //
 eṣāṃ vā etal lokānāṃ jyotiḥ sambhṛtaṃ yad ukhā
 yad ukhām upadadhāty ebhya evā lokebhyo jyotir ava runddhe
 madhyata upa dadhāti
 madhyata evāsmai jyotir dadhāti
 tasmān madhyato jyotir upāsmahe
 sikatābhiḥ pūrayati |
 etad vā agner vaiśvānarasya rūpam |
 rūpeṇaiva vaiśvānaram ava runddhe
 yaṃ kāmayeta
 kṣodhukaḥ syād ity ūnāṃ tasyopa // dadhyāt
 kṣodhuka eva bhavati
 yaṃ kāmayeta |
 anupadasyad annam adyād iti pūrṇāṃ tasyopa dadhyāt |
 anupadasyad evānnam atti
 sahasraṃ vai prati puruṣaḥ paśūnāṃ yachati sahasram anye paśavas |
 madhye puruṣaśīrṣam upa dadhāti
 savīryatvāya |
 ukhāyām api dadhāti
 pratiṣṭhām evainad gamayati
 vyṛddhaṃ vā etat prāṇair amedhyaṃ yat puruṣaśīrṣam
 amṛtaṃ khalu vai prāṇāḥ // amṛtam̐ hiraṇyam
 prāṇeṣu hiraṇyaśalkān praty asyati
 pratiṣṭhām evainad gamayitvā prāṇaiḥ sam ardhayati
 dadhnā madhumiśreṇa pūrayati |
 madhvyo 'sānīti
 śṛtātaṅkyena medhyatvāya
 grāmyaṃ vā etad annaṃ yad dadhy āraṇyam madhu
 yad dadhnā madhumiśreṇa pūrayaty ubhayasyāvaruddhyai
 paśuśīrṣāṇy upa dadhāti
 paśavo vai paśuśīrṣāṇi
 paśūn evāva runddhe
 yaṃ kāmayeta |
 apaśuḥ syād iti
 viṣūcīnāni tasyopa dadhyāt |
 viṣūca evāsmāt paśūn dadhāti |
 apaśur eva bhavati
 yaṃ kāmayeta
 paśumānt syād iti samīcīnāni tasyopa dadhyāt
 samīca evāsmai paśūn dadhāti
 paśumān eva bhavati
 purastāt pratīcīnam aśvasyopa dadhāti paścāt prācīnam ṛṣabhasya |
 apaśavo vā anye goaśvebhyaḥ paśavas |
 goaśvān evāsmai samīco dadhāti |
 etāvanto vai paśavaḥ // dvipādaś ca catuṣpādaś ca
 tān vā etad agnau pra dadhāti yat paśuśīrṣāṇy upadadhāti |
 amum āraṇyam anu te diśāmīty āha
 grāmyebhya eva paśubhya āraṇyān paśūñ chucam anūt sṛjati
 tasmāt samāvat paśūnām prajāyamānānām āraṇyāḥ paśavaḥ kanīyām̐saḥ
 śucā hy ṛtāḥ
 sarpaśīrṣam upa dadhāti
 yaiva sarpe tviṣis tām evāva runddhe //
 yat samīcīnam paśuśīrṣair upadadhyād grāmyān paśūn dam̐śukāḥ syus |
 yad viṣūcīnam āraṇyān
 yajur eva vadet |
 ava tāṃ tviṣim̐ runddhe yā sarpe
 na grāmyān paśūn hinasti nāraṇyān
 atho khalūpadheyam eva
 yad upadadhāti tena tāṃ tviṣim ava runddhe yā sarpe
 yad yajur vadati tena śāntam //
 paśur vā eṣa yad agnis |
 yoniḥ khalu vā eṣā paśor vi kriyate yat prācīnam aiṣṭakād yajuḥ kriyate
 reto 'pasyās |
 apasyā upa dadhāti
 yonāv eva reto dadhāti
 pañcopa dadhāti
 pāṅktāḥ paśavaḥ
 paśūn evāsmai pra janayati
 pañca dakṣiṇatas |
 vajro vā apasyās |
 vajreṇaiva yajñasya dakṣiṇato rakṣām̐sy apa hanti
 pañca paścāt // prācīr upa dadhāti
 paścād vai prācīnam̐ reto dhīyate
 paścād evāsmai prācīnam̐ reto dadhāti
 pañca purastāt pratīcīr upa dadhāti pañca paścāt prācīs
 tasmāt prācīnam̐ reto dhīyate pratīcīḥ prajā jāyante
 pañcottarataś chandasyāḥ
 paśavo vai chandasyāḥ
 paśūn eva prajātānt svam āyatanam abhi pary ūhate |
 iyaṃ vā agner atidāhād abibhet
 saitāḥ // apasyā apaśyat
 tā upādhatta
 tato vā imāṃ nāty adahat |
 yad apasyā upadadhāty asyā anatidāhāya
 uvāca heyam
 adad it sa brahmaṇānnaṃ yasyaitā upadhīyāntai ya u cainā evaṃ vedad iti
 prāṇabhṛta upa dadhāti
 retasy eva prāṇān dadhāti
 tasmād vadan prāṇan paśyañ chṛṇvan paśur jāyate |
 ayam puraḥ // bhuva iti purastād upa dadhāti
 prāṇam evaitābhir dādhāra |
 ayaṃ dakṣiṇā viśvakarmeti dakṣiṇatas |
 mana evaitābhir dādhāra |
 ayam paścād viśvavyacā iti paścāt |
 cakṣur evaitābhir dādhāra |
 idam uttarāt suvar ity uttarataḥ
 śrotram evaitābhir dādhāra |
 iyam upari matir ity upariṣṭāt |
 vācam evaitābhir dādhāra
 daśadaśopa dadhāti savīryatvāya |
 akṣṇayā // upa dadhāti
 tasmād akṣṇayā paśavo 'ṅgāni pra haranti
 pratiṣṭhityai
 yāḥ prācīs tābhir vasiṣṭha ārdhnot |
 yā dakṣiṇā tābhir bharadvājas |
 yāḥ prātīcīs tābhir viśvāmitras |
 yā udīcīs tābhir jamadagnis |
 yā ūrdhvās tābhir viśvakarmā
 ya evam etāsām ṛddhiṃ vedardhnoty eva
 ya āsām evam bandhutāṃ veda bandhumān bhavati
 ya āsām evaṃ klptiṃ veda kalpate // asmai
 ya āsām evam āyatanaṃ vedāyatanavān bhavati
 ya āsām evam pratiṣṭhāṃ veda praty eva tiṣṭhati
 prāṇabhṛta upadhāya saṃyata upa dadhāti
 prāṇān evāsmin dhitvā saṃyadbhiḥ saṃ yachati
 tat saṃyatām̐ saṃyattvam
 atho prāṇa evāpānaṃ dadhāti
 tasmāt prāṇāpānau saṃ caratas |
 viṣūcīr upa dadhāti
 tasmād viṣvañcau prāṇāpānau
 yad vā agner asaṃyatam // asuvargyam asya tat
 suvargyo 'gnis |
 yat saṃyata upadadhāti sam evainaṃ yachati suvargyam evākas
 tryavir vayaḥ kṛtam ayānām ity āha
 vayobhir evāyān ava runddhe |
 ayair vayām̐si
 sarvato vāyumatīr bhavanti
 tasmād ayam̐ sarvataḥ pavate //
 gāyatrī triṣṭub jagaty anuṣṭuk paṅktyā saha / bṛhaty uṣṇihā kakut sūcībhiḥ śimyantu tvā //
 dvipadā yā catuṣpadā tripadā yā ca ṣaṭpadā / sachandā yā ca vichandāḥ sūcībhiḥ śimyantu tvā //
 mahānāmnī revatayo viśvā āśāḥ prasūvarīḥ / meghyā vidyuto vācaḥ sūcībhiḥ śimyantu tvā //
 rajatā hariṇīḥ sīsā yujo yujyante karmabhiḥ / aśvasya vājinas tvaci sūcībhiḥ śimyantu tvā //
 nārīḥ // te patnayo loma vi cinvantu manīṣayā / devānām patnīr diśaḥ sūcībhiḥ śimyantu tvā //
 kuvid aṅga yavamanto yavaṃ cid yathā dānty anupūrvaṃ viyūya / ihehaiṣāṃ kṛṇuta bhojanāni ye barhiṣo namovṛktiṃ na jagmuḥ //
 kas tvā chyati kas tvā vi śāsti kas te gātrāṇi śimyati / ka u te śamitā kaviḥ //
 ṛtavas ta ṛtudhā paruḥ śamitāro vi śāsatu / saṃvatsarasya dhāyasā śimībhiḥ śimyantu tvā //
 daivyā adhvaryavas tvā chyantu vi ca śāsatu / gātrāṇi parvaśas te śimāḥ kṛṇvantu śimyantaḥ //
 ardhamāsāḥ parūm̐ṣi te māsāś chyantu śimyantaḥ / ahorātrāṇi maruto viliṣṭaṃ // sūdayantu te //
 pṛthivī te 'ntarikṣeṇa vāyuś chidram bhiṣajyatu / dyaus te nakṣatraiḥ saha rūpaṃ kṛṇotu sādhuyā //
 śaṃ te parebhyo gātrebhyaḥ śam astv avarebhyaḥ / śam asthabhyo majjabhyaḥ śam u te tanuve bhuvat //
 utsannayajño vā eṣa yad agniḥ
 kiṃ vāhaitasya kriyate kiṃ vā na
 yad vai yajñasya kriyamāṇasyāntaryanti pūyati vā asya tat |
 āśvinīr upa dadhāti |
 aśvinau vai devānām bhiṣajau
 tābhyām evāsmai bheṣajaṃ karoti
 pañcopa dadhāti
 pāṅkto yajñas |
 yāvān eva yajñas tasmai bheṣajaṃ karoti |
 ṛtavyā upa dadhāti |
 ṛtūnāṃ klptyai //
 pañcopa dadhāti
 pañca vā ṛtavas |
 yāvanta evartavas
 tān kalpayati
 samānaprabhṛtayo bhavanti samānodarkās
 tasmāt samānā ṛtavas |
 ekena padena vyāvartante
 tasmād ṛtavo vyāvartante
 prāṇabhṛta upa dadhāti |
 ṛtuṣv eva prāṇān dadhāti
 tasmāt samānāḥ santa ṛtavo na jīryanti |
 atho pra janayaty evainān
 eṣa vai vāyur yat prāṇas |
 yad ṛtavyā upadhāya prāṇabhṛtaḥ //
 upadadhāti tasmāt sarvān ṛtūn anu vāyur ā varīvartti
 vṛṣṭisanīr upa dadhāti
 vṛṣṭim evāva runddhe yad ekadhopadadhyād ekam ṛtuṃ varṣet |
 anuparihāram̐ sādayati tasmāt sarvān ṛtūn varṣati
 yat prāṇabhṛta upadhāya vṛṣṭisanīr upadadhāti tasmād vāyupracyutā divo vṛṣṭir īrte
 paśavo vai vayasyās |
 nānāmanasaḥ khalu vai paśavo nānāvratās te 'pa evābhi samanasaḥ //
 yaṃ kāmayeta |
 apaśuḥ syād iti vayasyās tasyopadhāyāpasyā upa dadhyād asaṃjñānam evāsmai paśubhiḥ karoti |
 apaśur eva bhavati
 yaṃ kāmayeta
 paśumānt syād ity apasyās tasyopadhāya vayasyā upa dadhyāt saṃjñānam evāsmai paśubhiḥ karoti
 paśumān eva bhavati
 catasraḥ purastād upa dadhāti
 tasmāc catvāri cakṣuṣo rūpāṇi dve śukle dve kṛṣṇe //
 mūrdhanvatīr bhavanti
 tasmāt purastān mūrdhā
 pañca dakṣiṇāyām̐ śroṇyām upa dadhāti pañcottarasyāṃ tasmāt paścād varṣīyān purastātpravaṇaḥ paśus |
 basto vaya iti dakṣiṇe 'm̐sa upa dadhāti vṛṣṇir vaya ity uttare |
 am̐sāv eva prati dadhāti
 vyāghro vaya iti dakṣiṇe pakṣa upa dadhāti sim̐ho vaya ity uttare
 pakṣayor eva vīryaṃ dadhāti
 puruṣo vaya iti madhye tasmāt puruṣaḥ paśūnām adhipatiḥ //
 indrāgnī avyathamānām iti svayamātṛṇṇām upa dadhāti |
 indrāgnibhyāṃ vā imau lokau vidhṛtau |
 anayor lokayor vidhṛtyai |
 adhṛteva vā eṣā yan madhyamā citis |
 antarikṣam iva vā eṣā |
 indrāgnī ity āha |
 indrāgnī vai devānām ojobhṛtau |
 ojasaivainām antarikṣe cinute
 dhṛtyai
 svayamātṛṇṇām upa dadhāti |
 antarikṣaṃ vai svayamātṛṇṇā |
 antarikṣam evopa dhatte |
 aśvam upa // ghrāpayati
 prāṇam evāsyāṃ dadhāti |
 atho prājāpatyo vā aśvaḥ
 prajāpatinaivāgniṃ cinute
 svayamātṛṇṇā bhavati
 prāṇānām utsṛṣṭyai |
 atho suvargasya lokasyānukhyātyai |
 devānāṃ vai suvargaṃ lokaṃ yatāṃ diśaḥ sam avlīyanta
 ta etā diśyā apaśyan
 tā upādadhata
 tābhir vai te diśo 'dṛm̐han
 yad diśyā upadadhāti
 diśaṃ vidhṛtyai
 daśa prāṇabhṛtaḥ purastād upa // dadhāti
 nava vai puruṣe prāṇā nābhir daśamī
 prāṇān eva purastād dhatte
 tasmāt purastāt prāṇās |
 jyotiṣmatīm uttamāṃ upa dadhāti
 tasmāt prāṇānāṃ vāg jyotir uttamās |
 daśopa dadhāti
 daśākṣarā {virāḍ < virāj}
 virāṭ chandasāṃ jyotis |
 jyotr eva purastād dhatte
 tasmāt purastāj jyotir upāsmahe
 chandām̐si paśuṣv ājim ayus
 tān bṛhaty ud ajayat
 tasmād bārhatāḥ // paśava ucyante
 mā chanda iti dakṣiṇata upa dadhāti tasmād dakṣiṇāvṛto māṣāḥ
 pṛthivī chanda iti paścāt pratiṣṭhityai |
 agnir devatety uttarata ojo vā agnir oja evottarato dhatte tasmād uttarato'bhiprayāyī jayati
 ṣaṭtrim̐śat sam padyante
 ṣaṭtrim̐śadakṣarā bṛhatī
 bārhatāḥ paśavas |
 bṛhatyaivāsmai paśūn ava runddhe
 bṛhatī chandasām̐ svārājyam parīyāya
 yasyaitāḥ // upadhīyante gachati svārājyam |
 sapta vālakhilyāḥ purastād upa dadhāti sapta paścāt
 sapta vai śīrṣaṇyāḥ prāṇā dvāv avāñcau prāṇānām̐ savīryatvāya
 mūrdhāsi rāḍ iti purastād upa dadhāti yantrī rāḍ iti paścāt
 prāṇān evāsmai samīco dadhāti //
 devā vai yad yajñe 'kurvata tad asurā akurvata
 te devā etā akṣṇayāstomīyā apaśyan
 tā anyathānūcyānyathopādadhata
 tad asurā nānvavāyan
 tato devā abhavan parāsurās |
 yad akṣṇayāstomīyā anyathānūcyānyathopadadhāti bhrātrivyābhibhūtyai
 bhavaty ātmanā parāsya bhrātṛvyo bhavati |
 āśus trivṛd iti purastād upa dadhāti
 yajñamukhaṃ vai trivṛt //
 yajñamukham eva purastād vi yātayati
 vyoma saptadaśa iti dakṣiṇatas |
 annaṃ vai vyoma |
 annam̐ saptadaśas |
 annam eva dakṣiṇato dhatte
 tasmād dakṣiṇenānnam adyate
 dharuṇa ekavim̐śa iti paścāt pratiṣṭhā vā ekavim̐śaḥ
 pratiṣṭhityai
 bhāntaḥ pañcadaśa ity uttaratas |
 ojo vai bhāntas |
 ojaḥ pañcadaśas |
 oja evottarato dhatte
 tasmād uttarato'bhiprayāyī jayati
 pratūrtir aṣṭādaśa iti purastāt // upa dadhāti
 dvau trivṛtāv abhipūrvaṃ yajñamukhe vi yātayati |
 abhivartaḥ savim̐śa iti dakṣiṇatas |
 annaṃ vā abhivartas |
 annam̐ savim̐śas |
 annam eva dakṣiṇato dhatte
 tasmād dakṣiṇenānnam adyate
 varco dvāvim̐śa iti paścāt |
 yad vim̐śatir dve tena virājau
 yad dve pratiṣṭhā tena
 virājor evābhipūrvam annādye prati tiṣṭhati
 tapo navadaśa ity uttaratas
 tasmāt savyaḥ // hastayos tapasvitaras |
 yoniś caturvim̐śa iti purastād upa dadhāti
 caturvim̐śatyakṣarā gāyatrī
 gāyatrī yajñamukham |
 yajñamukham eva purastād vi yātayati
 garbhāḥ pañcavim̐śa iti dakṣiṇatas |
 annaṃ vai garbhās |
 annam pañcavim̐śas |
 annam eva dakṣiṇato dhatte
 tasmād dakṣiṇenānnam adyate |
 ojas triṇava iti paścāt |
 ime vai lokās triṇavas |
 eṣv eva lokeṣu prati tiṣṭhati
 sambharaṇas trayovim̐śa iti // uttaratas
 tasmāt savyo hastayoḥ sambhāryataraḥ
 kratur ekatrim̐śa iti purastād upa dadhāti
 vāg vai kratus |
 yajñamukhaṃ vāc |
 yajñamukham eva purastād vi yātayati
 bradhnasya viṣṭapaṃ catustrim̐śa iti dakṣiṇatas |
 asau vā ādityo bradhnasya viṣṭapam
 brahmavarcasam eva dakṣiṇato dhatte
 tasmād dakṣiṇo 'rdho brahmavarcasitaraḥ
 pratiṣṭhā trayastrim̐śa iti paścāt
 pratiṣṭhityai
 nākaḥ ṣaṭtrim̐śa ity uttarataḥ
 suvargo vai loko nākaḥ
 suvargasya lokasya samaṣṭyai //
 agner bhāgo 'sīti purastād upa dadhāti
 yajñamukhaṃ vā agnis |
 yajñamukhaṃ dīkṣā
 yajñamukham brahma
 yajñamukhaṃ trivṛt |
 yajñamukham eva purastād vi yātayati
 nṛcakṣasām bhāgo 'sīti dakṣiṇataḥ
 śuśruvām̐so vai nṛcakṣasas |
 annaṃ dhātā
 jātāyaivāsmā annam api dadhāti
 tasmāj jāto 'nnam atti
 janitram̐ spṛtam̐ saptadaśa stoma ity āha |
 annaṃ vai janitram //
 annam̐ saptadaśas |
 annam eva dakṣiṇato dhatte
 tasmād dakṣiṇenānnam adyate
 mitrasya bhāgo 'sīti paścāt
 prāṇo vai mitro 'pāno varuṇaḥ
 prāṇāpānāv evāsmin dadhāti
 divo vṛṣṭir vātā spṛtā ekavim̐śa stoma ity āha
 pratiṣṭhā vā ekavim̐śaḥ
 pratiṣṭhityai |
 indrasya bhāgo 'sīty uttaratas |
 ojo vā indras |
 ojo viṣṇus |
 ojaḥ kṣatram
 ojaḥ pañcadaśaḥ //
 oja evottarato dhatte
 tasmād uttarato'bhiprayāyī jayati
 vasūnām bhāgo 'sīti purastād upa dadhāti
 yajñamukhaṃ vai vasavas |
 yajñamukham̐ rudrās |
 yajñamukhaṃ caturvim̐śas |
 yajñamukham eva purastād vi yātayati |
 ādityānām bhāgo 'sīti dakṣiṇatas |
 annaṃ vā ādityās |
 annam marutas |
 annaṃ garbhās |
 annam pañcavim̐śas |
 annam eva dakṣiṇato dhatte
 tasmād dakṣṇenānnam adyate |
 adityai bhāgaḥ // asīti paścāt
 pratiṣṭhā vā aditiḥ
 pratiṣṭhā pūṣā
 pratiṣṭhā triṇavaḥ
 pratiṣṭhityai
 devasya savitur bhāgo 'sīty uttaratas |
 brahma vai devaḥ savitā
 brahma bṛhaspatis |
 brahma catuṣṭomas |
 brahmavarcasam evottarato dhatte
 tasmād uttaro 'rdho brahmavarcasitaraḥ
 sāvitravatī bhavati
 prasūtyai
 tasmād brāhmaṇānām udīcī saniḥ prasūtā
 dhartraś catuṣṭoma iti purastād upa dadhāti
 yajñamukhaṃ vai dhartraḥ //
 yajñamukhaṃ catuṣṭomas |
 yajñamukham eva purastād vi yātayati
 yāvānām bhāgo 'sīti
 dakṣiṇatas |
 māsā vai yāvā ardhamāsā ayāvās
 tasmād dakṣiṇāvṛto māsās |
 annaṃ vai yāvās |
 annam prajās |
 annam eva dakṣiṇato dhatte
 tasmād dakṣiṇenānnam adyate |
 ṛbhūṇām bhāgo 'sīti paścāt
 pratiṣṭhityai
 vivarto 'ṣṭācatvārim̐śa ity uttaratas |
 anayor lokayoḥ savīryatvāya
 tasmād imau lokau samāvadvīryau //
 yasya mukhyavatīḥ purastād upadhīyante mukhya eva bhavati |
 āsya mukhyo jāyate
 yasyānnavatīr dakṣiṇato 'tty annam
 āsyānnādo jāyate
 yasya pratiṣṭhāvatīḥ paścāt praty eva tiṣṭhati
 yasyaujasvatīr uttarata ojasvy eva bhavati |
 āsyaujasvī jāyate |
 arko vā eṣa yad agnis
 tasyaitad eva stotram etac chastram |
 yad eṣa vidhā // vidhīyate 'rka eva tad arkyam anu vi dhīyate |
 atty annam āsyānnādyo jāyate yasyaiṣā vidhā vidhīyate ya u cainām evaṃ veda
 sṛṣṭīr upa dadhāti
 yathāsṛṣṭam evāva runddhe
 na vā idaṃ divā na naktam āsīd avyāvṛttam |
 te devā etā vyuṣṭīr apaśyan
 tā upādadhata
 tato vā idaṃ vy auchat |
 yasyaitā upadhīyante vy evāsmā uchati |
 atho tama evāpa hate //
 agne jātān pra ṇudā naḥ sapatnān iti purastād upa dadhāti
 jātān eva bhrātṛvyān pra ṇudate
 sahasā jātān iti paścāt |
 janiṣyamāṇān eva prati nudate
 catuścatvārim̐śa stoma iti dakṣiṇatas |
 brahmavarcasaṃ vai catuścatvārim̐śas |
 brahmavarcasam eva dakṣiṇato dhatte
 tasmād dakṣiṇo 'rdho brahmavarcasitaraḥ
 ṣoḍaśa stoma ity uttaratas |
 ojo vai ṣoḍaśas |
 oja evottarato dhatte
 tasmāt // uttarato'bhiprayāyī jayati
 vajro vai catuścatvārim̐śo vajraḥ ṣoḍāśas |
 yad ete iṣṭake upadadhāti jātām̐ś caiva janiṣyamāṇām̐ś ca bhrātṛvyān praṇudya vajram anu pra harati
 stṛtyai
 purīṣavatīm madhya upa dadhāti
 purīṣaṃ vai madhyam ātmanaḥ
 sātmānam evāgniṃ cinute
 sātmāmuṣmiM loke bhavati ya evaṃ veda |
 etā vā asapatnā nāmeṣṭakās |
 yasyaitā upadhīyante //
 nāsya sapatno bhavati
 paśur vā eṣa yad agnis |
 virāja uttamāyāṃ cityām upa dadhāti
 virājam evottamām paśuṣu dadhāti
 tasmāt paśumān uttamāṃ vācaṃ vadati
 daśadaśopa dadhāti savīryatvāya |
 akṣṇayopa dadhāti
 tasmād akṣṇayā paśavo 'ṅgāni pra haranti pratiṣṭhityai
 yāni vai chandām̐si suvargyāṇy āsan tair devāḥ suvargaṃ lokam āyan
 tenarṣayaḥ // aśrāmyan
 te tapo 'tapyanta
 tāni tapasāpaśyan
 tebhya etā iṣṭakā nir {amimat| < amimata}
 |evaś chando varivaś chanda iti
 tā upādadhata
 tābhir vai te suvargaṃ lokam āyan
 yad etā iṣṭakā upadadhāti
 yāny eva chandām̐si suvargyāṇi tair eva yajamānaḥ suvargaṃ lokam eti
 yajñena vai prajāpatiḥ prajā asṛjata
 tā stomabhāgair evāsṛjata
 yat // stomabhāgā upadadhāti prajā eva tad yajamānaḥ sṛjate
 bṛhaspatir vā etad yajñasya tejaḥ sam abharad yad stomabhāgās |
 yat stomabhāgā upadadhāti satejasam evāgniṃ cinute
 bṛhaspatir vā etāṃ yajñasya pratiṣṭhām apaśyad yat stomabhāgās |
 yat stomabhāgā upadadhāti yajñasya pratiṣṭhityai
 saptasaptopa dadhāti savīryatvāya
 tisro madhye pratiṣṭhityai //
 raśmir ity evādityam asṛjata
 pretir iti dharmam
 anvitir iti divam |
 saṃdhir ity antarikṣam
 pratidhir iti pṛthivīm |
 viṣṭambha iti vṛṣṭim
 pravety ahar
 anuveti rātrim
 uśig iti vasūn
 praketa iti rudrān |
 sudītir ity ādityān
 oja iti pit ṝn |
 tantur iti prajāḥ
 pṛtanāṣāḍ iti paśūn
 revad ity oṣadhīs |
 abhijid asi yuktagrāvā // indrāya tvendraṃ jinvety eva dakṣiṇato vajram pary auhad abhijityai
 tāḥ prajā apaprāṇā asṛjata
 tāsv adhipatir asīty eva prāṇam adadhāt |
 yantety apānam |
 sam̐sarpa iti cakṣus |
 vayodhā iti śrotram |
 tāḥ prajāḥ prāṇatīr apānatīḥ paśyantīḥ śṛṇvatīr na mithunī abhavan
 tāsu trivṛd asīty eva mithunam adadhāt
 tāḥ prajā mithunī // bhavantīr na prājāyanta
 tāḥ sam̐roho 'si nīroho 'sīty eva prājanayat
 tāḥ prajāḥ prajātā na praty atiṣṭhan
 tā vasuko 'si veṣaśrir asi vasyaṣṭir asīty evaiṣu lokeṣu praty asthāpayat |
 yad āha
 vasuko 'si veṣaśrir asi vasyaṣṭir asīti prajā eva prajātā eṣu lokeṣu prati ṣṭhāpayati
 sātmāntarikṣam̐ rohati
 saprāṇo 'muṣmiM loke prati tiṣṭhati |
 avyardhukaḥ prāṇāpānābhyām bhavati ya evaṃ veda //
 nākasadbhir vai devāḥ suvargaṃ lokam āyan
 tan nākasadāṃ nākasattvam |
 yan nākasada upadadhāti nākasadbhir eva tad yajamānaḥ suvargaṃ lokam eti
 suvargo vai loko nākas |
 yasyaitā upadhīyante nāsmā akam bhavati
 yajamānāyatanaṃ vai nākasadas |
 yan nākasada upadadhāty āyatanam eva tad yajamānaḥ kurute
 pṛṣṭhānāṃ vā etat tejaḥ sambhṛtaṃ yan nākasadas |
 yan nākasadaḥ // upadadhāti pṛṣṭhānām eva tejo 'va runddhe
 pañcacoḍā upa dadhāti |
 apsarasa evainam etā bhūtā amuṣmiM loka upa śere |
 atho tanūpānīr evaitā yajamānasya
 yaṃ dviṣyāt tam upadadhad dhyāyet |
 etābhya evainaṃ devatābhya ā vṛścati
 tājag ārtim ārchati |
 uttarā nākasadbhya upa dadhāti
 yathā jāyām ānīya gṛheṣu niṣādayati tādṛg eva tat //
 paścāt prācīm uttamām upa dadhāti tasmāt paścāt prācī patny anv āste
 svayamātṛṇṇāṃ ca vikarṇīṃ cottame upa dadhāti
 prāṇo vai svayamātṛṇṇāyur vikarṇī
 prāṇaṃ caivāyuś ca prāṇānām uttamau dhatte
 tasmāt prāṇaś cāyuś ca prāṇānām uttamau
 nānyām uttarām iṣṭakām upa dadhyāt |
 yad anyām uttarām iṣṭakām upadadhyāt paśūnām // ca yajamānasya ca prāṇaṃ cāyuś cāpi dadhyāt
 tasmān nānyottareṣṭakopadheyā
 svayamātṛṇṇām upa dadhāti |
 asau vai svayamātṛṇṇāmūm evopa dhatte |
 aśvam upa ghrāpayati prāṇam evāsyāṃ dadhāti |
 atho prājāpatyo vā aśvaḥ prajāpatinaivāgniṃ cinute
 svayamātṛṇṇā bhavati prāṇānām utsṛṣṭyā atho suvargasya lokasyānukhyātyai |
 eṣā vai devānāṃ vikrāntir yad vikarṇī
 yad vikarṇīm upadadhāti devānām eva vikrāntim anu vi kramate |
 uttarata upa dadhāti
 tasmād uttarataupacāro 'gnis |
 vāyumatī bhavati
 samiddhyai //
 chandām̐sy upa dadhāti
 paśavo vai chandām̐si
 paśūn evāva runddhe
 chandām̐si vai devānāṃ vāmam paśavas |
 vāmam eva paśūn ava runddhe |
 etām̐ ha vai yajñasenaś caitriyāyaṇaś citiṃ vidāṃ cakāra
 tayā vai sa paśūn avārunddha
 yad etām upadadhāti paśūn evāva runddhe
 gāyatrīḥ purastād upa dadhāti
 tejo vai gāyatrī
 teja eva // mukhato dhatte
 mūrdhanvatīr bhavanti
 mūrdhānam evainam̐ samānānāṃ karoti
 triṣṭubha upa dadhāti |
 indriyaṃ vai {triṣṭug < triṣṭubh}
 indriyam eva madhyato dhatte
 jagatīr upa dadhāti
 jāgatā vai paśavaḥ
 paśūn evāva runddhe |
 anuṣṭubha upa dadhāti
 prāṇā vā {anuṣṭup < anuṣṭubh}
 prāṇānām utsṛṣṭyai
 bṛhatīr uṣṇihāḥ paṅktīr akṣarapaṅktīr iti viṣurūpāṇi chandām̐sy upa dadhāti
 viṣurūpā vai paśavaḥ
 paśavaḥ // chandām̐si
 viṣurūpān eva paśūn ava runddhe
 viṣurūpam asya gṛhe dṛśyate yasyaitā upadhīyante ya u cainā evaṃ veda |
 atichandasam upa dadhāti |
 atichandā vai sarvāṇi chandām̐si
 sarvebhir evainaṃ chandobhiś cinute
 varṣma vā eṣā chandasāṃ yad atichandās |
 yat atichandasam upadadhāti varṣmaivainam̐ samānānāṃ karoti
 dvipadā upa dadhāti
 dvipād yajamānaḥ
 pratiṣṭhityai //
 sarvābhyo vai devatābhyo 'gniś cīyate
 {F yat}{W yat} sayujo nopadadhyād devatā asyāgniṃ vṛñjīran
 yat sayuja upadadhāty ātmanaivainam̐ sayujaṃ cinute nāgninā vy ṛdhyate |
 atho yathā puruṣaḥ snāvabhiḥ saṃtata evam evaitābhir agniḥ saṃtatas |
 agninā vai devāḥ suvargaṃ lokam āyan tā amūḥ kṛttikā abhavan
 yasyaitā upadhīyante suvargam eva // lokam eti gachati prakāśaṃ citram eva bhavati
 maṇḍaleṣṭakā upa dadhāti |
 ime vai lokā maṇḍaleṣṭakās |
 ime khalu vai lokā devapurās |
 devapurā eva pra viśati nārtim ārchaty agniṃ cikyānas |
 viśvajyotiṣa upa dadhāti |
 imān evaitābhir lokāñ jyotiṣmataḥ kurute |
 atho prāṇān evaitā yajamānasya dādhrati |
 etā vai devatāḥ suvargyās
 tā evānvārabhya suvargaṃ lokam eti //
 vṛṣṭisanīr upa dadhāti
 vṛṣṭim evāva runddhe
 yad ekadhopadadhyād ekam ṛtuṃ varṣet |
 anuparihāram̐ sādayati tasmāt sarvān ṛtūn varṣati
 purovātasanir asīty āha |
 etad vai vṛṣṭyai rūpam |
 rūpeṇaiva vṛṣṭim ava runddhe
 saṃyānībhir vai devā imāM lokānt sam ayus
 tat saṃyānīnām̐ saṃyānitvam |
 yat saṃyānīr upadadhāti yathāpsu nāvā saṃyāty evam // evaitābhir yajamāna imāM lokānt saṃ yāti
 plavo vā eṣo 'gner yat saṃyānīs |
 yat saṃyānir upadadhāti plavam evaitam agnaya upa dadhāti |
 uta yasyaitāsūpahitāsv āpo 'gnim̐ haranty ahṛta evāsyāgnis |
 ādityeṣṭakā upa dadhāti |
 ādityā vā etam bhūtyai prati nudante yo 'lam bhūtyai san bhūtiṃ na prāpnoti |
 ādityāḥ // evainam bhūtiṃ gamayanti |
 asau vā etasyādityo rucam ā datte yo 'gniṃ citvā na rocate
 yad ādityeṣṭakā upadadhāy asāv evāsminn ādityo rucaṃ dadhāti
 yathāsau devānām̐ rocata evam evaiṣa manuṣyāṇām̐ rocate
 ghṛteṣṭakā upa dadhāti |
 etad vā agneḥ priyaṃ dhāma yad ghṛtam
 priyeṇaivainaṃ dhāmnā sam ardhayati // atho tejasā |
 anuparihāram̐ sādayati |
 aparivargam evāsmin tejo dadhāti
 prajāpatir agnim acinuta
 sa yaśasā vy ārdhyata
 sa etā yaśodā apaśyat
 tā upādhatta
 tābhir vai sa yaśa ātmann adhatta
 yad yaśodā upadadhāti yaśa eva tābhir yajamāna ātman dhatte
 pañcopa dadhāti
 pāṅktaḥ puruṣas |
 yāvān eva puruṣas tasmin yaśo dadhāti //
 devāsurāḥ saṃyattā āsan
 kanīyām̐so devā āsan bhūyām̐so 'surās
 te devā etā iṣṭakā apaśyan
 tā upādadhata
 bhūyaskṛd asīty eva bhūyām̐so 'bhavan vanaspatibhir oṣadhībhis |
 varivaskṛd asītīmām ajayan
 prācy asīti prācīṃ diśam ajayan |
 ūrdhvāsīty amūm ajayan |
 antarikṣasad asy antarikṣe sīdety antarikṣam ajayan
 tato devā abhavan // parāsurās |
 yasyaitā upadhīyante bhūyān eva bhavati |
 abhīmāM lokāñ jayati
 bhavaty ātmanā parāsya bhrātṛvyo bhavati |
 apsuṣad asi śyenasad asīty āha |
 etad vā agne rūpam |
 rūpeṇaivāgnim ava runddhe
 pṛthivyās tvā draviṇe sādayāmīty āha |
 imān evaitābhir lokān draviṇāvataḥ kurute |
 āyuṣyā upa dadhāti |
 āyur eva // asmin dadhāti |
 agne yat te param̐ hṛn nāmety āha |
 etad vā agneḥ priyaṃ dhāma
 priyam evāsya dhāmopāpnoti
 tāv ehi sam̐ rabhāvahā ity āha
 vy evainena pari dhatte
 pāñcajanyeṣv apy edhy agna ity āha |
 eṣa vā agniḥ pāñcajanyo yaḥ pañcacitīkas
 tasmād evam āha |
 ṛtvayā upa dadhāti |
 etad vā ṛtūnām priyaṃ dhāma yad ṛtavyās |
 ṛtūnām eva priyaṃ dhāmāva runddhe
 sumeka ity āha
 saṃvatsaro vai sumekaḥ
 saṃvatsarasyaiva priyaṃ dhāmopāpnoti //
 prajāpater akṣy aśvayat
 tat parāpatat
 tad aśvo 'bhavat |
 yad aśvayat tad aśvasyāśvatvam |
 tad devā aśvamedhenaiva praty adadhus |
 eṣa vai prajāpatim̐ sarvaṃ karoti yo 'śvamedhena yajate
 sarva eva bhavati
 sarvasya vā eṣā prāyaścittiḥ sarvasya bheṣajam |
 sarvaṃ vā etena pāpmānaṃ devā ataran |
 api vā etena brahmahatyām ataran |
 sarvam pāpmānam // tarati tarati brahmahatyāṃ yo 'śvamedhena yajate ya u cainam evaṃ veda |
 uttaraṃ vai tat prajāpater akṣy aśvayat
 tasmād aśvasyottarato 'va dyanti dakṣiṇato 'nyeṣām paśūnām |
 vaitasaḥ kaṭo bhavati |
 apsuyonir vā aśvas |
 apsujo vetasaḥ
 sva evainaṃ yonau prati ṣṭhāpayati
 catuṣṭoma stomo bhavati
 saraḍ ḍha vā aśvasya sakthy āvṛhat
 tad devāś catuṣṭomenaiva praty adadhus |
 yac catuṣṭoma stomo bhavaty aśvasya sarvatvāya //
 devāsurāḥ saṃyattā āsan
 te na vy ajayanta
 sa etā indras tanūr apaśyat
 tā upādhatta
 tābhir vai sa tanuvam indriyaṃ vīryam ātmann adhatta
 tato devā abhavan parāsurās |
 yad indratanūr upadadhāti tanuvam eva tābhir indriyaṃ vīryaṃ yajamāna ātman dhatte |
 atho sendram evāgnim̐ satanuṃ cinute
 bhavaty ātmanā parāsya bhrātṛvyaḥ // bhavati
 yajño devebhyo 'pākrāmat
 tam avarudhaṃ nāśaknuvan
 ta etā yajñatanūr apaśyan
 tā upādadhata
 tābhir vai te yajñam avārundhata
 yad yajñatanūr upadadhāti yajñam eva tābhir yajamāno 'va runddhe
 trayastrim̐śatam upa dadhāti
 trayastrim̐śad vai devatās |
 devatā evāva runddhe |
 atho sātmānam evāgnim̐ satanuṃ cinute
 sātmāmuṣmiM loke // bhavati ya evaṃ veda
 jyotiṣmatīr upa dadhāti
 jyotir evāsmin dadhāti |
 etābhir vā agniś cito jvalati
 tābhir evainam̐ sam inddhe |
 ubhayor asmai lokayor jyotir bhavati
 nakṣatreṣṭakā upa dadhāti |
 etāni vai divo jyotīm̐ṣi
 tāny evāva runddhe
 sukṛtāṃ vā etāni jyotīm̐ṣi yan nakṣatrāṇi
 tāny evāpnoti |
 atho anūkāśam evaitāni // jyotīm̐ṣi kurute suvargasya lokasyānukhyātyai
 yat sam̐spṛṣṭā upadadhyād vṛṣṭyai lokam api dadhyād avarṣukaḥ parjanyaḥ syāt |
 asam̐spṛṣṭā upa dadhāti vṛṣṭyā eva lokaṃ karoti varṣukaḥ parjanyo bhavati
 purastād anyāḥ pratīcīr upa dadhāti paścād anyāḥ prācīs
 tasmāt prācīnāni ca pratīcīnāni ca nakṣatrāṇy ā vartante //
 ṛtavyā upa dadhāti |
 ṛtūnāṃ klptyai
 dvaṃdvam upa dadhāti
 tasmād dvaṃdvam ṛtavas |
 adhṛteva vā eṣā yan madhyamā citis |
 antarikṣam iva vā eṣā
 dvaṃdvam anyāsu citīṣūpa dadhāti catasro madhye dhṛtyai |
 antaḥśleṣaṇaṃ vā etāś citīnāṃ yad ṛtavyās |
 yad ṛtavyā upadadhāti citīnāṃ vidhṛtyai |
 avakām anūpa dadhāti |
 eṣā vā agner yoniḥ
 sayonim // evāgniṃ cinute |
 uvāca ha viśvāmitras |
 adad it sa brahmaṇānnaṃ yasyaitā upadhīyāntai ya u cainā evaṃ vedad iti
 saṃvatsaro vā etam pratiṣṭhāyai nudate yo 'gniṃ citvā na pratitiṣṭhati
 pañca pūrvāś citayo bhavanty atha ṣaṣṭhīṃ citiṃ cinute
 ṣaḍ vā ṛtavaḥ saṃvatsaras |
 ṛtuṣv eva saṃvatsare prati tiṣṭhati |
 etā vai // adhipatnīr nāmeṣṭakās |
 yasyaitā upadhīyante 'dhipatir eva samānānām bhavati
 yaṃ dviṣyāt tam upadadhad dhyāyet |
 etābhya evainaṃ devatābhya ā vṛścati
 ārtim ārchati |
 aṅgirasaḥ suvargaṃ lokaṃ yanto yā yajñasya niṣkṛtir āsīt tām ṛṣibhyaḥ praty auhan
 tad dhiraṇyam abhavat |
 yad dhiraṇyaśalkaiḥ prokṣati yajñasya niṣkṛtyai |
 atho bheṣajam evāsmai karoti //
 atho rūpeṇaivainam̐ sam ardhayati |
 atho hiraṇyajyotiṣaiva suvargaṃ lokam eti
 sāhasravatā prokṣati
 sāhasraḥ prajāpatiḥ
 prajāpater āptyai |
 imā me agna iṣṭakā dhenavaḥ santv ity āha |
 dhenūr evaināḥ kurute
 tā enaṃ kāmadughā amutrāmuṣmiM loka upa tiṣṭhante //
 rudro vā eṣa yad agniḥ
 sa etarhi jāto yarhi sarvaś citaḥ
 sa yathā vatso jāta stanam prepsaty evaṃ vā eṣa etarhi bhāgadheyam prepsati
 tasmai yad āhutiṃ na juhuyād adhvaryuṃ ca yajamānaṃ ca dhyāyet |
 śatarudrīyaṃ juhoti
 bhāgadheyenaivainam̐ śamayati
 nārtim ārchaty adhvaryur na yajamānas |
 yad grāmyāṇām paśūnām // payasā juhuyād grāmyān paśūñ chucārpayet |
 yad āraṇyānām āraṇyān |
 jartilayavāgvā vā juhuyād gavīdhukayavāgvā vā
 na grāmyān paśūn hinasti nāraṇyān
 atho khalv āhus |
 anāhutir vai jartilāś ca gavīdhukāś ceti |
 ajakṣīreṇa juhoti |
 āgneyī vā eṣā yad ajā |
 āhutyaiva juhoti
 na grāmyān paśūn hinasti nāraṇyān
 aṅgirasaḥ suvargaṃ lokaṃ yantaḥ // ajāyāṃ gharmam prāsiñcan |
 sā śocantī parṇam parājihīta
 so 'rko 'bhavat
 tad arkasyārkatvam
 arkaparṇena juhoti sayonitvāya |
 udaṅ tiṣṭhañ juhoti |
 eṣā vai rudrasya {dik < diś}
 svāyām eva diśi rudraṃ niravadayate
 caramāyām iṣṭakāyāṃ juhoti |
 antata eva rudraṃ niravadayate
 tredhāvibhaktaṃ juhoti
 traya ime lokās |
 imān eva lokānt samāvadvīryān karoti |
 iyaty agre juhoti // atheyaty atheyati
 traya ime lokās |
 ebhya evainaṃ lokebhyaḥ śamayati
 tisra uttarā āhutīr juhoti
 ṣaṭ sam padyante
 ṣaḍ vā ṛtavas |
 ṛtubhir evainam̐ śamayati
 yad anuparikrāmaṃ juhuyād antaravacāriṇam̐ rudraṃ kuryāt |
 atho khalv āhuḥ
 kasyāṃ vāha diśi rudraḥ kasyāṃ veti |
 anuparikrāmam eva hotavyam
 aparivargam evainam̐ śamayati //
 etā vai devatāḥ suvargyā yā uttamās
 tā yajamānaṃ vācayati
 tābhir evainam̐ suvargaṃ lokaṃ gamayati
 yaṃ dviṣyāt tasya saṃcare paśūnāṃ ny asyet |
 yaḥ prathamaḥ paśur abhitiṣṭhati sa ārtim ārchati //
 aśmann ūrjam iti pari ṣiñcati
 mārjayaty evainam
 atho tarpayaty eva
 sa enaṃ tṛpto 'kṣudhyann aśocann amuṣmiM loka upa tiṣṭhate
 tṛpyati prajayā paśubhir ya evaṃ veda
 tāṃ na iṣam ūrjaṃ dhatta marutaḥ sam̐rarāṇā ity āha |
 annaṃ vā ūrj |
 annam marutas |
 annam evāva runddhe |
 aśmam̐s te kṣudh |
 amuṃ te śuk // ṛchatu yaṃ dviṣma ity āha
 yam eva dveṣṭi tam asya kṣudhā ca śucā cārpayati
 triḥ pariṣiñcan pary eti
 trivṛd vā agnis |
 yāvān evāgnis tasya śucam̐ śamayati
 triḥ punaḥ pary eti
 ṣaṭ sam padyante
 ṣaḍ vā ṛtavas |
 ṛtubhir evāsya śucam̐ śamayati |
 apāṃ vā etat puṣpaṃ yad vetasas |
 apām // śaro 'vakās |
 vetasaśākhayā cāvakābhiś ca vi karṣati |
 āpo vai śāntāḥ
 śāntābhir evāsya śucam̐ śamayati
 yo vā agniṃ citam prathamaḥ paśur adhikrāmatīśvaro vai tam̐ śucā pradahas |
 maṇḍūkena vi karṣati |
 eṣa vai paśūnām anupajīvanīyas |
 na vā eṣa grāmyeṣu paśuṣu hito nāraṇyeṣu
 tam eva śucārpayati |
 aṣṭābhir vi karṣati //
 aṣṭākṣarā gāyatrī
 gāyatro 'gnis |
 yāvān evāgnir tasya śucam̐ śamayati
 pāvakavatībhis |
 annaṃ vai pāvakas |
 annenaivāsya śucam̐ śamayati
 mṛtyur vā eṣa yad agnis |
 brahmaṇa etad rūpaṃ yat kṛṣṇājinam |
 kārṣṇī upānahāv upa muñcate
 brahmaṇaiva mṛtyor antar dhatte
 antar mṛtyor dhatte |
 antar annādyād ity āhus |
 anyām upamuñcate 'nyāṃ nāntaḥ // eva mṛtyor dhatte vānnādyam̐ runddhe
 namas te harase śociṣa ity āha
 namaskṛtya hi vasīyām̐sam upacaranti |
 anyaṃ te asmat tapantu hetaya ity āha
 yam eva dveṣṭi tam asya śucārpayati
 pāvako asmabhyam̐ śivo bhavety āha |
 annaṃ vai pāvakas |
 annam evāva runddhe
 dvābhyām adhi krāmati pratiṣṭhityai |
 apasyavatībhyām̐ śāntyai //
 nṛṣade vaḍ iti vyāghārayati
 paṅktyāhutyā yajñamukham ā rabhate |
 akṣṇayā vyāghārayati
 tasmād akṣṇayā paśavo 'ṅgāni pra haranti pratiṣṭhityai
 yad vaṣaṭkuryād yātayāmāsya vaṣaṭkāraḥ syāt |
 yan na vaṣaṭkuryād rakṣām̐si yajñam̐ hanyus |
 vaḍ ity āha paro'kṣam eva vaṣaṭ karoti
 nāsya yātayāmā vaṣaṭkāro bhavati na yajñam̐ rakṣām̐si ghnanti
 hutādo vā anye devāḥ //
 ahutādo 'nye
 tān agnicid evobhayān prīṇāti
 ye devā devānām iti dadhnā madhumiśreṇāvokṣati
 hutādaś caiva devān ahutādaś ca yajamānaḥ prīṇāti
 te yajamānam prīṇanti
 dadhnaiva hutādaḥ prīṇāti madhuṣāhutādas |
 grāmyaṃ vā etad annaṃ yad dadhy āraṇyam madhu
 yad dadhnā madhumiśreṇāvokṣaty ubhayasyāvaruddhyai
 grumuṣṭināvokṣati
 prājāpatyaḥ // vai grumuṣṭiḥ sayonitvāya
 dvābhyām pratiṣṭhityai |
 anuparicāram avokṣati |
 aparivargam evainān prīṇāti
 vi vā eṣa prāṇaiḥ prajayā paśubhir ṛdhyate yo 'gniṃ cinvann adhikrāmati
 prāṇadā apānadā ity āha
 prāṇān evātman dhatte
 varcodā varivodā ity āha
 prajā vai varcaḥ paśavo varivaḥ
 prajām eva paśūn ātman dhatte |
 indro vṛtram ahan
 taṃ vṛtraḥ // hataḥ ṣoḍaśabhir bhogair asināt
 sa etām agnaye 'nīkavata āhutim apaśyat
 tām ajuhot
 tasyāgnir anīkavānt svena bhāgadheyena prītaḥ ṣoḍaśadhā vṛtrasya bhogān apy adahat |
 vaiśvakarmaṇena pāpmano nir amucyata
 yad agnaye 'nīkavata āhutiṃ juhoty agnir evāsyānīkavānt svena bhāgadheyena prītaḥ pāpmānam api dahati
 vaiśvadarmaṇena pāpmano nir mucyate
 yaṃ kāmayeta
 ciram pāpmanaḥ // nir mucyetety ekaikaṃ tasya juhuyāt |
 ciram eva pāpmano nir mucyate
 yaṃ kāmayeta
 tājak pāpmano nir mucyeteti sarvāṇi tasyānudrutya juhyāt
 tājag eva pāpmano nir mucyate |
 atho khalu nānaiva sūktābhyāṃ juhoti
 nānaiva sūktayor vīryaṃ dadhāti |
 atho pratiṣṭhityai //
 ud enam uttarāṃ nayeti samidha ā dadhāti
 yathā janaṃ yate 'vasaṃ karoti tādṛg eva tat
 tisra ā dadhāti
 trivṛd vā agnis |
 yāvān evāgnis tasmai bhāgadheyaṃ karoti |
 audumbarīr bhavanti |
 ūrg vā udumbaras |
 ūrjam evāsmā api dadhāti |
 ud u tvā viśve devā ity āha
 prāṇā vai viśve devāḥ
 prāṇaiḥ // evainam ud yachate |
 agne bharantu cittibhir ity āha
 yasmā evainaṃ cittāyodyachate tenaivainam̐ sam ardhayati
 pañca diśo daivīr yajñam avantu devīr ity āha
 diśo hy eṣo 'nu pracyavate |
 apāmatiṃ durmatim bādhamānā ity āha rakṣasām apahatyai
 rāyas poṣe yajñapatim ābhajantīr ity āha
 paśavo vai rāyas poṣaḥ //
 paśūn evāva runddhe
 ṣaḍbhir harati
 ṣaḍ vā ṛtavas |
 ṛtubhir evainam̐ harati
 dve parigṛhyavatī bhavato rakṣasām apahatyai
 sūryaraśmir harikeśaḥ purastād ity āha
 prasūtyai
 tataḥ pāvakā āśiṣo no juṣantām ity āha |
 annaṃ vai pāvakas |
 annam evāva runddhe
 devāsurāḥ saṃyattā āsan
 te devā etad apratiratham apaśyan
 tenaiva te 'prati // asurān ajayan
 tad apratirathasyāpratirathatvam |
 yad apratirathaṃ dvitīyo hotānvāhāpraty eva tena yajamāno bhrātṛvyāñ jayati |
 atho anabhijitam evābhi jayati
 daśarcam bhavati
 daśākṣarā {virāḍ < virāj}
 virājemau lokau vidhṛtau |
 anayor lokayor vidhṛtyai |
 atho daśākṣarā {virāḍ < virāj}
 annaṃ {virāḍ < virāj}
 virājy evānnādye prati tiṣṭhati |
 asad iva vā antarikṣam
 antarikṣam ivāgnīdhram
 āgnīdhre // aśmānaṃ ni dadhāti
 sattvāya
 dvābhyām
 pratiṣṭhityai
 vimāna eṣa divo madhya āsta ity āha
 vy evaitayā mimīte
 madhye divo nihitaḥ pṛśnir aśmety āha |
 annaṃ vai pṛśni |
 annam evāva runddhe
 catasṛbhir ā puchād eti
 catvāri chandām̐si
 chandobhir eva |
 indraṃ viśvā avīvṛdhann ity āha
 vṛddhim evopāvartate
 vājānām̐ satpatim patim // ity āha |
 annaṃ vai vājas |
 annam evāva runddhe
 sumnahūr yajño devām̐ ā ca vakṣad ity āha
 prajā vai paśavaḥ sumnam
 prajām eva paśūn ātman dhatte
 yakṣad agnir devo devām̐ ā ca vakṣad ity āha
 svagākṛtyai
 vājasya mā prasavenodgrābheṇod agrabhīd ity āha |
 asau vā āditya udyann udgrābha eṣa nimrocan nigrābhas |
 brahmaṇaivātmānam udgṛhṇāti brahmaṇā bhrātṛvyaṃ ni gṛhṇāti //
 prācīm anu pradiśam prehi vidvān ity āha
 devalokam evaitayopāvartate
 kramadhvam agninā nākam ity āha |
 imān evaitayā lokān kramate
 pṛthivyā aham ud antarikṣam āruham ity āha |
 imān evaitayā lokānt samārohati
 suvar yanto nāpekṣanta ity āha
 suvargam evaitayā lokam eti |
 agne prehi // prathamo devayatām ity āha |
 ubhayeṣv evaitayā devamanuṣyeṣu cakṣur dadhāti
 pañcabhir adhi krāmati
 pāṅkto yajñas |
 yāvān eva yajñas tena saha suvargaṃ lokam eti
 naktoṣāseti puro'nuvākyām anv āha
 prattyai |
 agne sahasrākṣety āha
 sāhasraḥ prajāpatiḥ
 prajāpater āptyai
 tasmai te vidhema vājāya svāhety āha |
 annaṃ vai vājas |
 annam evāva // runddhe
 dadhnaḥ pūrṇām audumbarīm̐ svayamātṛṇṇāyāṃ juhoti |
 ūrg vai dadhi |
 ūrg udumbaras |
 asau svayamātṛṇṇā |
 amuṣyām evorjaṃ dadhāti
 tasmād amuto 'rvācīm ūrjam upa jīvāmas
 tisṛbhiḥ sādayati
 trivṛd vā agnis |
 yāvān evāgnis tam pratiṣṭhāṃ gamayati
 preddho agne dīdihi puro na ity audumbarīm ā dadhāti |
 eṣa vai sūrmī karṇakāvatī |
 etayā ha sma // vai devā asurāṇām̐ śatatarhām̐s tṛm̐hanti
 yad etayā samidham ādadhāti vajram evaitac chataghnīṃ yajamāno bhrātṛvyāya pra harati stṛtyai |
 achambaṭkāram |
 vidhema te parame janmann agna iti vaikaṅkatīm ā dadhāti
 bhā evāva runddhe
 tām̐ savitur vareṇyasya citrām iti śamīmayīm̐ śāntyai |
 agnir vā ha vā agnicitaṃ duhe 'gnicid vāgniṃ duhe
 tām // savitur vareṇyasya citrām ity āha |
 eṣa vā agner dohas
 tam asya kaṇva eva śrāyaso 'vet
 tena ha samainam̐ sa duhe
 yad etayā samidham ādadhāty agnicid eva tad agniṃ duhe
 sapta te agne samidhaḥ sapta jihvā ity āha
 saptaivāsya sāptāni prīṇāti
 pūrṇayā juhoti
 pūrṇa iva hi prajāpatiḥ
 prajāpateḥ // āptyai
 nyūnayā juhoti
 nyūnād dhi prajāpatiḥ prajā asṛjata
 prajānām̐ sṛṣṭyai |
 agnir devebhyo nilāyata
 sa diśo 'nu prāviśat |
 juhvan manasā diśo dhyāyet |
 digbhya evainam ava runddhe
 dadhnā purastāj juhoty ājyenopariṣṭāt
 tejaś caivāsmā indriyaṃ ca samīcī dadhāti
 dvādaśakapālo vaiśvānaro bhavati
 dvādaśa māsāḥ saṃvatsaraḥ
 saṃvatsaro 'gnir vaiśvānaraḥ
 sākṣāt // eva vaiśvānaram ava runddhe
 yat prayājānūyājān kuryād vikastiḥ sā yajñasya
 darvihomaṃ karoti yajñasya pratiṣṭhityai
 rāṣṭraṃ vai vaiśvānaro viṇ marutas |
 vaiśvānaram̐ hutvā mārutāñ juhoti
 rāṣṭra eva viśam anu badhnāti |
 uccair vaiśvānarasyā śrāvayaty upām̐śu mārutāñ juhoti
 tasmād rāṣṭraṃ viśam ati vadati
 mārutā bhavanti
 maruto vai devānāṃ viśas |
 devaviśenaivāsmai manuṣya viśam ava runddhe
 sapta bhavanti
 saptagaṇā vai marutas |
 gaṇaśa eva viśam ava runddhe
 gaṇena gaṇam anudrutya juhoti
 viśam evāsmā anu vartmānaṃ karoti //
 vasor dhārāṃ juhoti
 vasor me dhārāsad iti vā eṣā hūyate
 ghṛtasya vā enam eṣā dhārāmuṣmiM loke pinvamānopa tiṣṭhate |
 ājyena juhoti
 tejo vā ājyaṃ tejo vasor dhārā
 tejasaivāsmai tejo 'va runddhe |
 atho kāmā vai vasor dhārā
 kāmān evāva runddhe
 yaṃ kāmayeta
 prāṇān asyānnādyaṃ vi // chindyām iti vigrāhaṃ tasya juhuyāt
 prāṇān evāsyānnādyaṃ vi chinatti
 yaṃ kāmayeta
 prāṇān asyānnādyam̐ saṃ tanuyām iti saṃtatāṃ tasya juhuyāt
 prāṇān evāsyānnādyam̐ saṃ tanoti
 dvādaśa dvādaśāni juhoti dvādaśa māsāḥ saṃvatsaraḥ
 saṃvatsareṇaivāsmā annam ava runddhe |
 annaṃ ca me 'kṣuc ca ma ity āha |
 etad vai // annasya rūpam |
 rūpeṇaivānnam ava runddhe |
 agniś ca ma āpaś ca ma ity āha |
 eṣā vā annasya yoniḥ
 sayony evānnam ava runddhe |
 ardhendrāṇi juhoti
 devatā evāva runddhe
 yat sarveṣām ardham indraḥ prati tasmād indro devatānām bhūyiṣṭhabhāktamas |
 indram uttaram āha |
 indriyam evāsminn upariṣṭād dadhāti
 yajñāyudhāni juhoti
 yajñaḥ // vai yajñāyudhāni
 yajñam evāva runddhe |
 atho etad vai yajñasya rūpam |
 rūpeṇaiva yajñam ava runddhe |
 avabhṛthaś ca me svagākāraś ca ma ity āha
 svagākṛtyai |
 agniś ca me gharmaś ca ma ity āha |
 etad vai brahmavarcasasya rūpam |
 rūpenaiva brahmavarcasam ava runddhe |
 ṛk ca me sāma ca ma ity āha // etad vai chandasām̐ rūpam |
 rūpeṇaiva chandām̐sy ava runddhe
 garbhāś ca me vatsāś ca ma ity āha |
 etad vai paśūnām̐ rūpam |
 rūpeṇaiva paśūn ava runddhe
 kalpāñ juhoti |
 aklptasya klptyai
 yugmadayuje juhoti
 mithunatvāya |
 uttarāvatī bhavatas |
 abhikrāntyai |
 ekā ca me tisraś ca ma ity āha
 devachandasaṃ vā ekā ca tisraś ca //
 manuṣyachandasaṃ catasraś cāṣṭau ca
 devachandasaṃ caiva manuṣyachandasaṃ cāva runddhe |
 ā trayastrim̐śato juhoti
 trayastrim̐śad vai devatās |
 devatā evāva runddhe |
 āṣṭācatvārim̐śato juhoti |
 aṣṭācatvārim̐śadakṣarā jagatī
 jāgatāḥ paśavas |
 jagatyaivāsmai paśūn ava runddhe
 vājaś ca prasavaś ceti dvādaśaṃ juhoti
 dvādaśa māsāḥ saṃvatsaraḥ
 saṃvatsara eva prati tiṣṭhati //
 agnir devebhyo 'pākrāmad bhāgadheyam ichamānas
 taṃ devā abruvan |
 upa na ā vartasva havyaṃ no vaheti
 so 'bravīt |
 varaṃ vṛṇai mahyam eva vājaprasavīyaṃ juhavann iti
 tasmād agnaye vājaprasavīyaṃ juhvati
 yad vājaprasavīyaṃ juhoty agnim eva tad bhāgadheyena sam ardhayati |
 atho abhiṣeka evāsya {sa < sas}
 caturdaśabhir juhoti
 sapta grāmyā oṣadhayaḥ sapta // āraṇyās |
 ubhayīṣām avaruddhyai |
 annasyānnasya juhoti |
 annasyānnasyāvaruddhyai |
 audumbareṇa sruveṇa juhoti |
 ūrg vā udumbara ūrg annam
 ūrjaivāsmā ūrjam annam ava runddhe |
 agnir vai devānām abhiṣikto 'gnicin manuṣyāṇām |
 tasmād agnicid varṣati na dhāvet |
 avaruddham̐ hy asyānnam
 annam iva khalu vai varṣam |
 yad dhāved annādyād dhāvet |
 upāvarteta |
 annādyam evābhi // upāvartate
 naktoṣāseti kṛṣṇāyai śvetavatsāyai payasā juhoti |
 ahnaivāsmai rātrim pra dāpayati rātriyāhar
 ahorātre evāsmai pratte kāmam annādyaṃ duhāte
 rāṣṭrabhṛto juhoti
 rāṣṭram evāva runddhe
 ṣaḍbhir juhoti
 sāḍ vā ṛtavas |
 ṛtuṣv eva prati tiṣṭhati
 bhuvanasya pata iti rathamukhe pañcāhutīr juhoti
 vajro vai rathas |
 vajreṇaiva diśaḥ // abhi jayati |
 agnicitam̐ ha vā amuṣmiM loke vāto 'bhi pavate
 vātanāmāni juhoti |
 abhy evainam amuṣmiM loke vātaḥ pavate
 trīṇi juhoti
 traya ime lokās |
 ebhya eva lokebhyo vātam ava runddhe
 samudro 'si nabhasvān ity āha |
 etad vai vātasya rūpam |
 rūpeṇaiva vātam ava runddhe |
 añjalinā juhoti
 na hy eteṣām anyathāhutir avakalpate //
 suvargāya vai lokāya devaratho yujyate yatrākūtāya manuṣyaratha eṣa khalu vai devaratho yad agnir agniṃ yunajmi śavasā ghṛtenety āha yunakty evainam̐ sa enaṃ yuktaḥ suvargaṃ lokam abhi vahati
 yat sarvābhiḥ pañcabhir yuñjyād yukto 'syāgniḥ pracyutaḥ syād apratiṣṭhitā āhutayaḥ syur apratiṣṭhitā stomā apratiṣṭhitāny ukthāni tisṛbhiḥ prātaḥsavane 'bhi mṛśati trivṛt // vā agnir yāvān evāgnis taṃ yunakti yathānasi yukta ādhīyata evam eva tat praty āhutayas tiṣṭhanti prati stomāḥ praty ukthāni
 yajñāyajñiyasya stotre dvābhyām abhi mṛśaty etāvān vai yajño yāvān agniṣṭomo bhūmā tvā asyāta ūrdhvaḥ kriyate yāvān eva yajñas tam antato 'nvārohati dvābhyām pratiṣṭhityā ekayāprastutam bhavaty atha // abhi mṛśaty upainam uttaro yajño namaty atho saṃtatyai
 pra vā eṣo 'smāl lokāc cyavate yo 'gniṃ cinute na vā etasyāniṣṭaka āhutir ava kalpate yāṃ vā eṣo 'niṣṭaka āhutiṃ juhoti
 sravati vai sā tām̐ sravantīṃ yajño 'nu parā bhavati yajñaṃ yajamāno yat punaścitiṃ cinuta āhutīnām pratiṣṭhityai praty āhutayas tiṣṭhanti // na yajñaḥ parābhavati na yajamānas |
 aṣṭāv upa dadhāty aṣṭākṣarā gāyatrī gāyatreṇaivainaṃ chandasā cinute yad ekādaśa traiṣṭubhena yad dvādaśa jāgatena chandobhir evainaṃ cinute
 napātko vai nāmaiṣo 'gnir yat punaścitir ya evaṃ vidvān punaścitiṃ cinuta ā tṛtīyāt puruṣād annam atti
 yathā vai punarādheya evam punaścitir yo 'gnyādheyena na // ṛdhnoti sa punarādheyam ā dhatte yo 'gniṃ citvā nardhnoti sa punaścitiṃ cinute yat punaścitiṃ cinuta ṛddhyai |
 atho khalv āhur na cetavyeti rudro vā eṣa yad agnir yathā vyāghram̐ suptam bodhayati tādṛg eva tat |
 atho khalv āhuś cetavyeti yathā vasīyām̐sam bhāgadheyena bodhayati tādṛg eva tat |
 manur agnim acinuta tena nārdhnot sa etām punaścitim apaśyat tām acinuta tayā vai sa ārdhnod yat punaścitiṃ cinuta ṛddhyai //
 chandaścitaṃ cinvīta paśukāmaḥ paśavo vai chandām̐si paśumān eva bhavati
 śyenacitaṃ cinvīta suvargakāmaḥ śyeno vai vayasām patiṣṭhaḥ śyena eva bhūtvā suvargaṃ lokam patati
 kaṅkacitaṃ cinvīta yaḥ kāmayeta śīrṣaṇvān amuṣmiM loke syām iti śīrṣaṇvān evāmuṣmiM loke bhavati |
 alajacitaṃ cinvīta catuḥsītam pratiṣṭhākāmaś catasro diśo dikṣv eva prati tiṣṭhati
 praugacitaṃ cinvīta bhrātṛvyavān pra // eva bhrātṛvyān nudate |
 ubhayataḥpraugaṃ cinvīta yaḥ kāmayeta pra jātān bhrātṛvyān nudeya pratijaniṣyamāṇān iti praiva jātān bhrātṛvyān nudate prati janiṣyamāṇān
 rathacakracitaṃ cinvīta bhrātṛvyavān vajro vai ratho vajram eva bhrātṛvyebhyaḥ pra harati
 droṇacitaṃ cinvītānnakāmo droṇe vā annam bhriyate sayony evānnam ava runddhe
 samūhyaṃ cinvīta paśukāmaḥ paśumān eva bhavati //
 paricāyyaṃ cinvīta grāmakāmo grāmy eva bhavati
 śmaśānacitaṃ cinvīta yaḥ kāmayeta pitṛloka ṛdhnuyām iti pitṛloka evardhnoti
 viśvāmitrajamadagnī vasiṣṭhenāspardhetām̐ sa etā jamadagnir vihavyā apaśyat tā upādhatta tābhir vai sa vasiṣṭhasyendriyaṃ vīryam avṛṅkta yad vihavyā upadadhātīndriyam eva tābhir vīryaṃ yajamāno bhrātṛvyasya vṛṅkte
 hotur dhiṣṇiya upa dadhāti yajamānāyatanaṃ vai // hotā sva evāsmā āyatana indriyaṃ vīryam ava runddhe
 dvādaśopa dadhāti dvādaśākṣarā jagatī jāgatāḥ paśavo jagatyaivāsmai paśūn ava runddhe |
 aṣṭāvaṣṭāv anyeṣu dhiṣṇiyeṣūpa dadhāty aṣṭāśaphāḥ paśavaḥ paśūn evāva runddhe
 ṣaṇ mārjālīye ṣaḍ vā ṛtava ṛtavaḥ khalu vai devāḥ pitara ṛtūn eva devān pit ṝn prīṇāti //
 pavasva vājasātaya ity anuṣṭuk pratipad bhavati
 tirso 'nuṣṭubhaś catarso gāyatriyas |
 yat tisro 'nuṣṭubhas tasmād aśśvas tribhis tiṣṭham̐s tiṣṭhati
 yac catasro gāyatriyas tasmāt sarvām̐ś caturaḥ padaḥ pratidadhat palāyate
 paramā vā eṣā chandasāṃ yad {anuṣṭuk < anuṣṭubh}
 paramaś catuṣṭoma stomānām
 paramas trirātro yajñānām
 paramo 'śvaḥ paśūnām
 parameṇaivainam paramatāṃ gamayati |
 ekavim̐śam ahar bhavati // yasminn aśva ālabhyate
 dvādaśa māsāḥ pañcartavas traya ime lokā asāv āditya ekavim̐śa eṣa prajāpatiḥ
 prājāpatyo 'śvas
 tam eva sākṣād ṛdhnoti
 śakvarayaḥ pṛṣṭham bhavanti |
 anyadanyac chandas |
 anye'nye vā ete paśava ā labhyanta uteva grāmyā utevāraṇyās |
 yac chakvarayaḥ pṛṣṭham bhavanty aśvasya sarvatvāya
 pārthuraśmam brahmasāmam bhavati
 raśminā vā aśvaḥ // yatas |
 īśvaro vā aśvo 'yato 'pratiṣṭhitaḥ parām parāvataṃ gantos |
 yat pārthuraśmam brahmasāmam bhavaty aśvasya yatyai dhṛtyai
 saṃkṛty achāvākasāmam bhavati |
 utsannayajño vā eṣa yad aśvamedhaḥ
 kas tad vedety āhur yadi sarvo vā kriyate na vā sarva iti
 yat saṃkṛty achāvākasāmam bhavaty aśvasya sarvatvāya paryāptyā anantarāyāya
 sarvastomo 'tirātra uttamam ahar bhavati sarvasyāptyai sarvasya jityai
 sarvam eva tenāpnoti sarvaṃ jayati //
 yad ekena sam̐sthāpayati yajñasya saṃtatyā avichedāya |
 aindrāḥ paśavo ye muṣkarās |
 yad aindrāḥ santo 'gnibhya ālabhyante devatābhyaḥ samadaṃ dadhāti |
 āgneyīs triṣṭubho yājyānuvākyāḥ kuryāt |
 yad agneyīs tenāgneyās |
 yat triṣṭubhas tenaindrāḥ
 samṛddhyai
 na devatābhyaḥ samadaṃ dadhāti
 vāyave niyutave tūparam ā labhate tejo 'gner vāyus
 tejasa eṣa ā labhyate
 tasmād yadriyaṅ vāyuḥ // vāti tadriyaṅṅ agnir dahati
 svam eva tat tejo 'nv eti
 yan na niyutvate syād un mādyed yajamānas |
 niyutvate bhavati yajamānasyānunmādāya
 vāyumatī śvetavatī yājyānuvākye bhavataḥ
 satejastvāya
 hiraṇyagarbhaḥ {F sam}{W saṃ}{GLOS sam} avartatāgra ity āghāram ā ghārayati
 prajāpatir vai hiraṇyagarbhaḥ
 prajāpater anurūpatvāya
 sarvāṇi vā eṣa rūpāṇi paśūnām praty ā labhyate
 yac chmaśruṇas tat // puruṣāṇām̐ rūpam |
 yat tūparas tad aśvānām |
 yad anyatodan tad gavām |
 yad avyā iva śaphās tad avīnām |
 yad ajas tad ajānām |
 vāyur vai paśūnām priyaṃ dhāma
 yad vāyavyo bhavaty etam evainam abhi saṃjānānāḥ paśava upa tiṣṭhante
 vāyavyaḥ kāryāḥ prājāpatyā ity āhus |
 yad vāyavyaṃ kuryāt prajāpater iyāt |
 yat prājāpatyaṃ kuryād vāyoḥ // iyāt |
 yad vāyavyaḥ paśur bhavati tena vāyor naiti
 yat prājāpatyaḥ puroḍāśo bhavati tena prājāpater naiti
 yad dvādaśakapālas tena vaiśvānarān naiti |
 āgnāvaiṣṇavam ekādaśakapālaṃ nir vapati dīkṣiṣyamāṇas |
 agniḥ sarvā devatā viṣṇur yajñas |
 devatāś caiva yajñaṃ cā rabhate |
 agnir avamo devatānāṃ viṣṇuḥ paramas |
 yad āgnāvaiṣṇavam ekādaśakapālaṃ nirvapati devatāḥ // evobhayataḥ parigṛhya yajamāno 'va runddhe
 puroḍāśena vai devā amuṣmiM loka ārdhuvañ caruṇāsmin
 yaḥ kāmayeta |
 amuṣmiM loka ṛdhnuyām iti sa puroḍāśaṃ kurvīta |
 amuṣminn eva lika ṛdhnoti
 yad aṣṭākapālas tenāgneyas |
 yat trikapālas tena vaiṣṇavaḥ
 samṛddhyai
 yaḥ kāmayeta |
 asmiM loka ṛdhnuyām iti sa caruṃ kurvīta |
 agner ghṛtaṃ viṣṇos taṇḍulās
 tasmāt // caruḥ kāryas |
 asminn eva loka ṛdhnoti |
 ādityo bhavati |
 iyaṃ vā aditis |
 asyām eva prati tiṣṭhaty atho asyām evādhi yajñaṃ tanute
 yo vai saṃvatsaram ukhyam abhṛtvāgniṃ cinute yathā sāmi garbho 'vapadyate tādṛg eva tat |
 ārtim ārchet |
 vaiśvānaraṃ dvādaśakapālam purastān nir vapet
 saṃvatsaro vā agnir vaiśvānaras |
 yathā saṃvatsaram āptvā // kāla āgate vijāyata evam eva saṃvatsaram āptvā kāla āgate 'gniṃ cinute
 nārtim ārchati |
 eṣā vā agneḥ priyā tanūr yad vaiśvānaraḥ
 priyām evāsya tanuvam ava runddhe
 trīṇy etāni havīm̐ṣi bhavanti
 traya ime lokās |
 eṣāṃ lokānām̐ rohāya //
 prajāpatiḥ prajāḥ sṛṣṭvā preṇānu prāviśat
 tābhyaḥ punaḥ sambhavituṃ nāśaknot
 so 'bravīt |
 ṛdhnavad it sa yo me 'taḥ punaḥ saṃciñavad iti
 taṃ devāḥ sam acinvan
 tato vai ta ārdhnuvan
 yat samacinvan tac cityasya cityatvam |
 ya evaṃ vidān agniṃ cinuta ṛdhnoty eva
 kasmai kam agniś cīyata ity āhus |
 agnivān // asānīti vā agniś cīyate |
 agnivān eva bhavati
 kasmai kam agniś cīyata ity āhus |
 devā mā vedann iti vā agniś cīyate
 vidur enaṃ devāḥ
 kasmai kam agniś cīyata ity āhus |
 gṛhy asānīti vā agniś cīyate
 gṛhy eva bhavati
 kasmai kam agniś cīyata ity āhuḥ
 paśumān asānīti vā agniḥ // cīyate
 paśumān eva bhavati
 kasmai kam agniś cīyata ity āhuḥ
 sapta mā puruṣā upa jīvān iti vā agniś cīyate
 trayaḥ prāñcas trayaḥ pratyañca ātmā saptama etāvanta evainam amuṣmiM loka upa jīvanti
 prajāpatir agnim acikīṣata
 tam pṛthivy abravīt |
 na mayy agniṃ ceṣyase 'ti mā dhakṣyati sā tvātidahyamānā vi dhaviṣye // sa pāpīyān bhaviṣyasīti
 so 'bravīt
 tathā vā ahaṃ kariṣyāmi yathā tvā nātidhakṣyatīti
 sa imām abhy amṛśat
 prajāpatis tvā sādayatu tayā devatayāṅgirasvad dhruvā sīda |
 iti |
 imām eveṣṭakāṃ kṛtvopādhattānatidāhāya
 yat praty agniṃ cinvīta tad abhi mṛśet
 prajāpatis tvā sādayatu tayā devatayāṅgirasvad dhruvā sīda // iti |
 imām evaṣṭakāṃ kṛtvopa dhatte 'natidāhāya
 prajāpatir akāmayata
 pra jāyeyeti
 sa etam ukhyam apaśyat
 tam̐ saṃvatsaram abibhas
 tato vai sa prājāyata
 tasmāt saṃvatsaram bhāryaḥ praiva jāyate
 taṃ vasavo 'bruvan
 pra tvam ajaniṣṭhā vayam pra jāyāmahā iti
 taṃ vasubhyaḥ prāyachat
 taṃ trīṇy ahāny abibharus
 tena // trīṇi ca śatāny asṛjanta trayastrim̐śataṃ ca
 tasmāt tryaham bhāryaḥ praiva jāyate
 tān rudrā abruvan
 pra yūyam ajaniḍhvaṃ vayam pra jāyāmahā iti
 tam̐ rudrebhyaḥ prāyachan
 tam̐ ṣaḍ ahāny abibharus
 tena trīṇi ca śatāny asṛjanta trayastrim̐śataṃ ca
 tasmāt ṣaḍaham bhāryaḥ praiva jāyate
 tān ādityā abruvan
 pra yūyam ajaniḍhvaṃ vayam // pra jāyāmahā iti
 tam ādityebhyaḥ prāyachan
 taṃ dvādaśāhāny abibharus
 tena trīṇi ca śatāny asṛjanta trayastrim̐śataṃ ca
 tasmād dvādaśāham bhāryaḥ praiva jāyate
 tenaiva te sahasram asṛjantokhām̐ sahasratamīm |
 ya evam ukhyam̐ sāhasraṃ veda pra sahasram paśūn āpnoti //
 yajuṣā {F vā}{W vā}{GLOS vā} eṣā kriyate yajuṣā pacyate yajuṣā vi mucyate yad ukhā
 sā vā eṣaitarhi yātayāmnī sā na punaḥ prayujyety āhus |
 agne yukṣvā hi ye tava yukṣvā hi devahūtamām̐ ity ukhāyāṃ juhoti
 tenaivainām punaḥ pra yuṅkte tenāyātayāmnī
 yo vā agniṃ yoga āgate yunakti yuṅkte yuñjāneṣu |
 agne // yukṣvā hi ye tava yukṣvā hi devahūtamām̐ ity āha |
 eṣa vā agner yogas
 tenaivainaṃ yunakti yuṅkte yuñjāneṣu
 brahmavādino vadanti
 nyaṅṅ agniś cetavyā uttānā iti
 vayasāṃ vā eṣa pratimayā cīyate yad agnis |
 yan nyañcaṃ cinuyāt pṛṣṭita enam āhutaya ṛcheyus |
 yad uttānaṃ na patitum̐ śaknuyād asuvargyo 'sya syāt
 prācīnam uttānam // puruṣaśīṣam upa dadhāti mukhata evainam āhutaya ṛchanti nottānaṃ cinute suvargyo 'sya bhavati
 sauryā juhoti cakṣur evāsmin prati dadhāti
 dvir juhoti dve hi cakṣuṣī
 samānyā juhoti samānam̐ hi cakṣuḥ samṛddhyai
 devāsurāḥ saṃyattā āsan
 te vāmaṃ vasu saṃ ny adadhata
 tad devā vāmabhṛtāvṛñjata
 tad vāmabhṛto vāmabhṛttvam |
 yad vāmabhṛtam upadadhāti vāmam eva tayā vasu yajamāno bhrātṛvyasya vṛṅkte
 hiraṇyamūrdhnī bhavati
 jyotir vai hiraṇyaṃ jyotir vāmam |
 jyotiṣaivāsya jyotir vāmaṃ vṛṅkte
 dviyajur bhavati pratiṣṭhityai //
 āpo varuṇasya patnaya āsan tā agnir abhy adhyāyat tāḥ sam abhavat tasya retaḥ parāpatat tad iyam abhavad yad dvitīyam parāpatat tad asāv abhavad iyaṃ vai virāḍ asau {svarāḍ < svarāj}
 yad virājāv upadadhātīme evopa dhatte
 yad vā asau retaḥ siñcati tad asyām prati tiṣṭhati tat pra jāyate tā oṣadhayaḥ // vīrudho bhavanti tā agnir atti ya evaṃ veda praiva jāyate 'nnādo bhavati yo retasvī syāt prathamāyāṃ tasya cityām ubhe upa dadhyād ime evāsmai samīcī retaḥ siñcato yaḥ siktaretāḥ syāt prathamāyāṃ tasya cityām anyām upa dadhyād uttamāyām anyām̐ reta evāsya siktam ābhyām ubhayataḥ pari gṛhṇāti
 saṃvatsaraṃ na kam // cana pratyavarohen na hīme kaṃ cana pratyavarohatas tad enayor vratam |
 yo vā apaśīrṣāṇam agniṃ cinute 'paśīrṣāmuṣmiM loke bhavati yaḥ saśīrṣāṇaṃ cinute saśīrṣāmuṣmiM loke bhavati
 cittiṃ juhomi manasā ghṛtena yathā devā ihāgaman vītihotrā ṛtāvṛdhaḥ samudrasya vayunasya patmañ juhomi viśvakarmaṇe viśvāhāmartyam̐ havir iti svayamātṛṇṇām upadhāya juhoti //
 etad vā agneḥ śiraḥ saśīrṣāṇam evāgniṃ cinute saśīrṣāmuṣmiM loke bhavati ya evaṃ veda
 suvargāya vā eṣa lokāya cīyate yad agnis tasya yad ayathāpūrvaṃ kriyate 'suvargyam asya tat suvargyo 'gnis |
 citim upadhāyābhi mṛśet |
 cittim acittiṃ cinavad vi vidvān pṛṣṭheva vītā vṛjinā ca martān rāye ca naḥ svapatyāya deva ditiṃ ca rāsvāditim uruṣyeti yathāpūrvam evainām upa dhatte
 prāñcam enaṃ cinute suvargyo 'sya bhavati //
 viśvakarmā diśām patiḥ sa naḥ paśūn pātu so 'smān pātu tasmai namaḥ
 prajāpatī rudro varuṇo 'gnir diśām patiḥ sa naḥ paśūn pātu so 'smān pātu tasmai namas |
 etā vai devatā eteṣām paśūnām adhipatayas
 tābhyo vā eṣa ā vṛścyate yaḥ paśuśīrṣāṇy upadadhāti
 hiraṇyeṣṭakā upa dadhāti |
 etābhya eva devatābhyo namas karoti
 brahmavādinaḥ // vadanti |
 agnau grāmyān paśūn pra dadhāti śucāraṇyān arpayati kiṃ tata uc chim̐ṣatīti
 yad dhiraṇyeṣṭakā upadadhāty amṛtaṃ vai hiraṇyam amṛtenaiva grāmyebhyaḥ paśubhyo bheṣajaṃ karoti nainān hinasti
 prāṇo vai prathamā svayamātṛṇṇā vyāno dvitīyāpānas tṛtīyā |
 anu prāṇyāt prathamām̐ svayamātṛṇṇām upadhāya
 prāṇenaiva prāṇam̐ sam ardhayati
 vy anyāt // dvitīyām upadhāya
 vyānenaiva vyānam̐ sam ardhayati |
 apānyāt tṛtīyām upadhāya |
 apānenaivāpānam̐ sam ardhayati |
 atho prāṇair evainam̐ sam inddhe
 bhūr bhuvaḥ suvar iti svayamātṛṇṇā upa dadhati |
 ime vai lokāḥ svayamātṛṇṇās |
 etābhiḥ khalu vai vyāhṛtībhiḥ prajāpatiḥ prājāyata
 yad etābhir vyāhṛtībhiḥ svayamātṛṇṇā upadadhātīmān eva lokān upadhāyaiṣu // lokeṣv adhi pra jāyate
 prāṇāya vyānāyāpānāya vāce tvā cakṣuṣe tvā tayā devatayāṅgirasvad dhruvā sīda |
 agninā vai devāḥ suvargaṃ lokam ajigām̐san
 tena patituṃ nāśaknuvan
 ta etāś catasraḥ svayamātṛṇṇā apaśyan
 tā dikṣūpādadhata
 tena sarvataścakṣuṣā suvargaṃ lokam āyan
 yac catasraḥ svayamātṛṇṇā dikṣūpadadhāti sarvataścakṣuṣaiva tad agninā yajamānaḥ suvargaṃ lokam eti //
 agna ā yāhi vītaye |
 ity āhāhvataivainam
 agniṃ dūtaṃ vṛṇīmahe |
 ity āha hutvaivainaṃ vṛṇīte |
 agnināgniḥ sam idhyate |
 ity āha sam inddha evainam
 agnir vṛtrāṇi jaṅghanat |
 ity āha samiddha evāsminn indriyaṃ dadhāti |
 agne stomam manāmahe |
 ity āha manuta evainam
 etāni vā ahnām̐ rūpāṇi // anvaham evainaṃ cinute |
 avāhnām̐ rūpāṇi runddhe
 brahmavādino vadanti
 kasmāt satyād yātayāmnīr anyā iṣṭakā ayatayāmnī lokampṛṇety aindrāgnī hi bārhaspatyeti brūyāt |
 indrāgnī ca hi devānām bṛhaspatiś cāyātayāmānas |
 anucaravatī bhavati |
 ajāmitvāya |
 anuṣṭubhānu carati |
 ātmā vai lokampṛṇā prāṇo 'nuṣṭup tasmāt prāṇaḥ sarvāṇy aṅgāny anu carati
 tā asya sūdadohasaḥ // ity āha
 tasmāt paruṣiparuṣi rasaḥ
 somam̐ śrīṇanti pṛśunaya ity āha |
 annaṃ vai pṛśny annam evāva runddhe |
 arko vā agnir akro 'nnam annam evāva runddhe
 janman devānāṃ viśas tṛṣv ā rocane diva ity āha |
 imān evāsmai lokāñ jyotiṣmataḥ karoti
 yo vā iṣṭakānām pratiṣṭhāṃ veda praty eva tiṣṭhati
 tayā devatayāṅgirasvad dhruvā sīdety āha |
 eṣā vā iṣṭakānām pratiṣṭhā ya evaṃ veda praty eva tiṣṭhati //
 suvargāya vā eṣa lokāya cīyate yad agnis |
 vajra ekādaśinī
 yad agnāv ekādaśinīm minuyād vajreṇainam̐ suvargāl lokād antar dadhyāt |
 yan na minuyāt svarubhiḥ paśūn vy ardhayet |
 ekayūpam minoti
 nainaṃ vajreṇa suvargāl lokād antardadhāti na svarubhiḥ paśūn vy ardhayati
 vi vā eṣa indriyeṇa vīryeṇardhyate yo 'gniṃ cinvann adhikrāmati |
 aindriyā // ṛcākramaṇam pratīṣṭakām upa dadhyāt |
 nendriyeṇa vīryeṇa vy ṛdhyate
 rudro vā eṣa yad agnis
 tasya tisraḥ śaravyāḥ pratīcī tiraścy anūcī
 tābhyo vā eṣa ā vṛścyate yo 'gniṃ cinute |
 agniṃ citvā tisṛdhanvam ayācitam brāhmaṇāya dadyāt
 tābhya eva namas karoti |
 atho tābhya evātmānaṃ niṣ krīnīte
 yat te rudra puraḥ // dhanus tad vāto anu vātu te
 tasmai te rudra saṃvatsareṇa namas karomi
 yat te rudra dakṣiṇā dhanus tad vāto anu vātu te
 tasmai te rudra parivatsareṇa namas karomi
 yat te rudra paścād dhanus tad vāto anu vātu te
 tasmai te rudredāvatsareṇa namas karomi
 yat te rudrottarād dhanus tat // vāto anu vātu te
 tasmai te rudreduvatsareṇa namas karomi
 yat te rudropari dhanus tad vāto anu vātu te
 tasmai te rudra vatsareṇa namas karomi
 rudro vā eṣa yad agniḥ
 sa yathā vyāghraḥ kruddhas tiṣṭhaty evaṃ vā eṣa etarhi
 saṃcitam etair upa tiṣṭhate
 namaskārair evainam̐ śamayati
 ye 'gnayaḥ // purīṣyāḥ praviṣṭāḥ pṛthivīm anu /
 teṣāṃ tvam asy uttamaḥ pra ṇo jīvātave suva //
 āpaṃ tvāgne manasā |
 āpaṃ tvāgne tapasā |
 āpaṃ tvāgne dīkṣayā |
 āpaṃ tvāgna upasadbhis |
 āpaṃ tvāgne sutyayā |
 āpaṃ tvāgne dakṣiṇābhis |
 āpaṃ tvāgne 'vabhṛthena |
 āpaṃ tvāgne vaśayā |
 āpaṃ tvāgne svagākāreṇety āha |
 eṣā vā agner āptis
 tayaivainam āpnoti //
 gāyatreṇa purastād upa tiṣṭhate prāṇam evāsmin dadhāti
 bṛhadrathaṃtarābhyām pakṣāv oja evāsmin dadhāti |
 ṛtusthāyajñāyajñiyena pucham ṛtuṣv eva prati tiṣṭhati
 pṛṣṭhair upa tiṣṭhate
 tejo vai pṛṣṭhāni
 teja evāsmin dadhāti
 prajāpatir agnim asṛjata
 so 'smāt sṛṣṭaḥ parāṅ ait
 taṃ vāravantīyenāvārayata tad vāravantīyasya vāravantīyatvam |
 śyaitena śyetī akuruta tac chyaitasya śyaitatvam //
 yad vāravantīyenopatiṣṭhate vārayata evainam |
 śyaitena śyetī kurute
 prajāpater hṛdayenāpipakṣam praty upa tiṣṭhate
 premāṇam evāsya gachati
 prācyā tvā diśā sādayāmi gāyatreṇa chandasāgninā devatayāgneḥ śīrṣṇāgneḥ śira upa dadhāmi
 dakṣiṇayā tvā diśā sādayāmi traiṣṭubhena chandasendreṇa devatayāgneḥ pakṣeṇāgneḥ pakṣam upa dadhāmi
 pratīcyā tvā diśā sādayāmi // jāgatena chandasā savitrā devatayāgneḥ puchenāgneḥ pucham upa dadhāmi |
 udīcyā tvā diśā sādayāmy ānuṣṭubhena chandasā mitrāvaruṇābhyāṃ devatayāgneḥ pakṣeṇāgneḥ pakṣam upa dadhāmi |
 ūrdhvayā tvā diśā sādayāmi pāṅktena chandasā bṛhaspatinā devatayāgneḥ pṛṣṭhenāgneḥ pṛṣṭham upa dadhāmi
 yo vā apātmānam agniṃ cinute 'pātmāmuṣmiM loke bhavati
 yaḥ sātmānaṃ {F cinute}{W cinute}{GLOS cinute} sātmāmuṣmiM loke bhavati |
 ātmeṣṭakā upa dadhāti |
 eṣa vā agner ātmā
 sātmānam evāgniṃ cinute
 sātmāmuṣmiM loke bhavati ya evaṃ veda //
 agna udadhe yā ta iṣur yuvā nāma tayā no mṛḍa tasyās te namas tasyās ta upa jīvanto bhūyāsama |
 agne dudhra
 gahya
 kim̐śila
 vanya yā ta iṣur yuvā nāma tayā no mṛḍa tasyās te namas tasyās ta upa jīvanto bhūyāsma
 pañca vā ete 'gnayo yac citaya udadhir eva nāma prathamo dudhraḥ // dvitīyo gahyas tṛtīyaḥ kim̐śilaś caturtho vanyaḥ pañcamas tebhyo yad āhutīr na juhuyād adhvaryuṃ ca yajamānaṃ ca pra daheyur yad etā āhutīr juhoti bhāgadheyenaivaināñ chamayati nārtim ārchaty adhvaryur na yajamānas |
 vāṅ ma āsan nasoḥ prāṇo 'kṣyoś cakṣuḥ karṇayoḥ śrotram bāhuvor balam ūruvor ojo 'riṣṭā viśvāny aṅgāni tanūḥ // tanuvā me saha namas te astu mā mā him̐sīs |
 apa vā etasmāt prāṇāḥ krāmanti yo 'gniṃ cinvann adhikrāmati vāṅ ma āsan nasoḥ prāṇas |
 ity āha prāṇān evātman dhatte
 yo rudro agnau yo apsu ya oṣadhīṣu yo rudro viśvā bhuvanāviveśa tasmai rudrāya namo astu |
 āhutibhāgā vā anye rudrā havirbhāgāḥ // anye śatarudrīyam̐ hutvā gāvīdhukaṃ carum etena yajuṣā caramāyām iṣṭakāyāṃ ni dadhyād bhāgadheyenaivainam̐ śamayati tasya tvai śatarudrīyam̐ hutam
 ity āhur yasyaitad agnau kriyata iti
 vasavas tvā rudraiḥ purastāt pāntu pitaras tvā yamarājānaḥ pitṛbhir dakṣiṇataḥ pāntv ādityās tvā viśvair devaiḥ paścāt pāntu dyutānas tvā māruto marudbhir uttarataḥ pātu // devās tvendrajyeṣṭhā varuṇarājāno 'dhastāc copariṣṭhāc ca pāntu
 na vā etena pūto na medhyo na prokṣito yad enam ataḥ prācīnam prokṣati yat saṃcitam ājyena prokṣati tena pūtas tena medhyas tena prokṣitaḥ //
 samīcī nāmāsi prācī {dik < diś}
 tasyās te 'gnir adhipatir asito rakṣitā
 yaś cādhipatir yaś ca goptā tābhyāṃ namas tau no mṛḍayatām |
 te yaṃ dviṣmo yaś ca no dveṣṭi taṃ vāṃ jambhe dadhāmi |
 ojasvinī nāmāsi dakṣiṇā {dik < diś}
 tasyās ta indro 'dhipatiḥ pṛdākuḥ
 prācī nāmāsi pratīcī {dik < diś}
 tasyās te // somo 'dhipatiḥ svajas |
 avasthāvā nāmāsy udīcī {dik < diś}
 tasyās te varuṇo 'dhipatis tiraścarājis |
 adhipatnī nāmāsi bṛhatī {dik < diś}
 tasyās te bṛhaspatir adhipatiḥ śvitras |
 vaśinī nāmāsīyaṃ {dik < diś}
 tasyās te yamo 'dhipatiḥ kalmāṣagrīvo rakṣitā
 yaś cādhipatir yaś ca goptā tābhyāṃ namas tau no mṛḍayatām |
 te yaṃ dviṣmo yaś ca // no dveṣṭi taṃ vāṃ jambhe dadhāmi |
 etā vai devatā agniṃ citam̐ rakṣanti
 tābhyo yad āhutīr na juhuyād adhvaryuṃ ca yajamānaṃ ca dhyāyeyus |
 yad etā āhutīr juhoti bhāgadheyenaivaināñ chamayati
 nārtim ārchaty adhvaryur na yajamānas |
 hetayo nāma stha
 teṣāṃ vaḥ puro gṛhās |
 agnir va iṣavaḥ salilas |
 nilimpā nāma // stha
 teṣāṃ vo dakṣiṇā gṛhāḥ
 pitaro va iṣavaḥ sagaras |
 vajriṇo nāma stha
 teṣāṃ vaḥ paścād gṛhāḥ
 svapno va iṣavo gahvaras |
 avasthāvāno nāma stha
 teṣāṃ va uttarād gṛhās |
 āpo va iṣavaḥ samudras |
 adhipatayo nāma stha
 teṣāṃ va upari gṛhās |
 varṣaṃ va iṣavo 'vasvān
 kravyā nāma stha pārthivās
 teṣāṃ va iha gṛhāḥ // annaṃ va iṣavo nimiṣo vātanāmam |
 tebhyo vo namas
 te no mṛḍayata
 te yaṃ dviṣmo yaś ca no dveṣṭi taṃ vo jambhe dadhāmi
 hutādo vā anye devā ahutādo 'nye
 tān agnicid evobhayān prīṇāti
 dadhnā madhumiśreṇaitā āhutīr juhoti
 bhāgadheyenaivainān prīṇāti |
 atho khalv āhus |
 iṣṭakā vai devā ahutāda iti //
 anuparikrāmaṃ juhoti |
 aparivargam evainān prīṇāti |
 imam̐ stanam ūrjasvantaṃ dhayāpām prapyātam agne sarirasya madhye /
 utsaṃ juṣasva madhumantam ūrva samudriyam̐ sadanam ā viśasva //
 yo vā agnim prayujya na vimuñcati yathāśvo yukto 'vimucyamānaḥ kṣudhyan parābhavaty evam asyāgniḥ parā bhavati
 tam parābhavantaṃ yajamāno 'nu parā bhavati
 so 'gniṃ citvā lūkṣaḥ // bhavati |
 imam̐ stanam ūrjasvantaṃ dhayāpām ity ājyasya pūrṇām̐ srucaṃ juhoti |
 eṣa vā agner vimokas |
 vimucyaivāsmā annam api dadhāti
 tasmād āhur yaś caivaṃ veda yaś ca na
 sudhāyam̐ ha vai vājī suhito dadhātīti |
 agnir vāva vājī
 tam eva tat prīṇāti
 sa enam prītaḥ prīṇāti vasīyān bhavati //
 indrāya rājñe sūkaras |
 varuṇāya rājñe kṛṣṇas |
 yamāya rājña ṛśyas |
 ṛṣabhāya rājñe gavayaḥ
 śārdūlāya rājñe gauraḥ
 puruṣarājāya markaṭaḥ
 kṣipraśyenasya vartikā
 nīlaṃgoḥ krimiḥ
 somasya rājñaḥ kuluṃgaḥ
 sindhoḥ śim̐śumāras |
 himavato hastī //
 mayuḥ prājāpatyas |
 ūlo halīkṣṇo vṛṣadam̐śas te dhātuḥ
 sarasvatyai śāriḥ śyetā puruṣavāc |
 sarasvate śukaḥ śyetaḥ puruṣavāc |
 āraṇyo 'jo nakulaḥ śakā te pauṣṇās |
 vāce krauñcaḥ //
 apāṃ naptre jaṣas |
 nākro makaraḥ kulikayas te 'kūpārasya
 vāce paiṅgarājas |
 bhagāya kuṣītakas |
 ātī vāhaso darvidā te vāyavyās |
 digbhyaś cakravākaḥ //
 balāyājagaras |
 ākhuḥ sṛjayā śayaṇḍakas te maitrās |
 mṛtyave 'sitas |
 manyave svajaḥ
 kumbhīnasaḥ puṣkarasādo lohitāhis te tvāṣṭrāḥ
 pratiśrutkāyai vāhasaḥ //
 puruṣamṛgaś candramase
 godhā kālakā dārvāghāṭas te vanaspatīnām
 eṇy ahne kṛṣṇo rātriyai
 pikaḥ kṣviṅkā nīlaśīrṣṇī te 'ryamṇe
 dhātuḥ katkaṭaḥ //
 saurī balākā |
 ṛśyo mayūraḥ śyenas te gandharvāṇām |
 vasūnāṃ kapiñjalas |
 rudrāṇāṃ tittiris |
 rohit kuṇḍṛṇācī golattikā tā apsarasām
 araṇyāya sṛmaraḥ //
 pṛṣato vaiśvadevaḥ
 pitvo nyaṅkuḥ kaśas te 'numatyai |
 anyavāpo 'rdhamāsānām
 māsāṃ kaśyapaḥ
 kvayiḥ kuṭarur dātyauhas te sinīvālyai
 bṛhaspataye śitpuṭaḥ //
 śakā bhaumī
 pāṅktraḥ kaśo mānthīlavas te pitṝṇām
 ṛtūnāṃ jahakā
 saṃvatsarāya lopā
 kapota ulūkaḥ śaśas te nairṛtāḥ
 kṛkavākuḥ sāvitraḥ //
 rurū raudraḥ
 kṛkalāsaḥ śakuniḥ pippakā te śaravyāyai
 hariṇo mārutas |
 brahmaṇe śārgas
 tarakṣuḥ kṛṣṇaḥ śvā caturakṣo gardabhas ta itarajanānām
 agnaye dhūṅkṣṇā //
 alaja āntarikṣas |
 udro madguḥ plavas te 'pām
 adityai ham̐sasācis |
 indrāṇyai kīrśā
 gṛdhraḥ śitikakṣī vārdhrāṇasas te divyās |
 dyāvāpṛthivyā śvāvit //
 suparṇaḥ pārjanyas |
 ham̐so vṛko vṛṣadam̐śas ta aindrās |
 apām udras |
 aryamṇe lopāśaḥ
 sim̐ho nakulo vyāghras te mahendrāya
 kāmāya parasvān //
 āgneyaḥ kṛṣṇagrīvaḥ
 sārasvatī meṣī
 babhruḥ saumyaḥ
 pauṣṇaḥ śyāmaḥ
 śitipṛṣṭho bārhaspatyaḥ
 śilpo vaiśvadevas |
 aindro 'ruṇas |
 mārutaḥ kalmāṣas |
 aindrāgnaḥ sam̐hitas |
 adhorāmaḥ sāvitras |
 vāruṇaḥ petvaḥ //
 aśvas tūparo gomṛgas te prājāpatyās |
 āgneyau kṛṣṇagrīvau
 tvāṣṭrau lomaśasakthau
 śitipṛṣṭhau bārhaspatyau
 dhātre pṛṣodaraḥ
 sauryo balakṣaḥ petvaḥ //
 agnaye 'nīkavate rohitāñjir anaḍvān
 adhorāmau sāvitrau
 pauṣṇau rajatanābhī
 vaiśvadevau piśaṃgau dūparau
 mārutaḥ kalmāṣas |
 āgneyaḥ kṛṣṇo 'jaḥ
 sārasvatī meṣī
 vāruṇaḥ kṛṣṇa ekaśitipāt petvaḥ //
 hiraṇyavarṇāḥ śucayaḥ pāvakā yāsu jātaḥ kaśyapo yāsv indraḥ / agniṃ garbhaṃ dadhire virūpās tā na āpaḥ śam̐ syonā bhavantu //
 yāsām̐ rājā varuṇo yāti madhye satyānṛte avapaśyañ janānām / madhuścutaḥ śucayo yāḥ pāvakās tā na āpaḥ śam̐ syonā bhavantu //
 yāsāṃ devā divi kṛṇvanti bhakṣaṃ yā antarikṣe bahudhā bhavanti / yāḥ pṛthivīm payaso 'ndanti // śukrās tā na āpaḥ śam̐ syonā bhavantu //
 śivena mā cakṣuṣā paśyatāpaḥ śivayā tanuvo 'pa spṛśata tvacam me / sarvām̐ agnīm̐r apsuṣado huve vo mayi varco balam ojo ni dhatta //
 yad adaḥ samprayatīr ahāv anadatā hate / tasmād ā nadyo nāma stha tā vo nāmāni sindhavaḥ //
 yat preṣitā varuṇena tāḥ śībham̐ samavalgata // tad āpnod indro vo yatīs tasmād āpo anu sthana //
 apakāmam̐ syandamānā avīvarata vo hikam / indro vaḥ śaktibhir devīs tasmād vār ṇāma vo hitam //
 eko devo apy atiṣṭhat syandamānā yathāvaśam / ud āniṣur mahīr iti tasmād udakam ucyate //
 āpo bhadrā ghṛtam id āpa āsur agnīṣomau bibhraty āpa it tāḥ / tīvro raso madhupṛcām // araṃgama ā mā prāṇena saha varcasā gan //
 ād it paśyāmy uta vā śṛṇomy ā mā ghoṣo gachati vāṅ na āsām / manye bhejāno amṛtasya tarhi hiraṇyavarṇā atṛpaṃ yad vaḥ //
 āpo hi ṣṭhā mayobhuvas tā na ūrje dadhātana / mahe raṇāya cakṣase //
 yo vaḥ śivatamo rasas tasya bhājayateha naḥ / uśatīr iva mātaraḥ //
 tasmā araṃ gamāma vo yasya kṣayāya jinvatha / āpo janayathā ca naḥ //
 divi śrayasvāntarikṣe yatasva pṛthivyā sam bhava brahmavarcasam asi brahmavarcasāya tvā //
 apāṃ grahān gṛhṇāti |
 etad vāva rājasūyaṃ yad ete grahāḥ savo 'gnis |
 varuṇasavo rājasūyam agnisavaś cityas
 tābhyām eva sūyate |
 atho ubhāv eva lokāv abhi jayati yaś ca rājasūyenejānasya yaś cāgnicite |
 āpo bhavanti |
 āpo vā agner bhrātṛvyās |
 yad apo 'gner adhastād upadadhāti bhrātṛvyābhibhūtyai
 bhavaty ātmanā parāsya bhrātṛvyo bhavati |
 amṛtam // vā āpas
 tasmād adbhir avatāntam abhi ṣiñcanti
 nārtim ārchati sarvam āyur eti yasyaitā upadhīyante ya u cainā evaṃ veda |
 annaṃ vā āpaḥ
 paśava āpas |
 annam paśavas |
 annādaḥ paśumān bhavati yasyaitā upadīyante ya u cainā evaṃ veda
 dvādaśa bhavanti
 dvādaśa māsāḥ saṃvatsaraḥ
 saṃvatsarenaivāsmai // annam ava runddhe
 pātrāṇi bhavanti
 pātre vā annam adyate
 sayony evānnam ava runddhe |
 ā dvādaśāt puruṣād annam atty atho pātrān na chidyate yasyaitā upadhīyante ya u cainā evaṃ veda
 kumbhāś ca kumbhīś ca mithunāni bhavanti
 mithunasya prajātyai
 pra prajayā paśubhir mithunair jāyate yasyaitā upadhīyante ya u // cainā evaṃ veda
 śug vā agniḥ
 so 'dhvaryuṃ yajamānam prajāḥ śucārpayati
 yad apa upadadhāti śucam evāsya śamayati
 nārtim ārchaty adhvaryur na yajamānaḥ śāmyanti prajā yatraitā upadhīyante |
 apāṃ vā etāni hṛdayāni yad etā āpas |
 yad etā apa upadadhāti divyābhir evaināḥ sam̐ sṛjati varṣukaḥ parjanyaḥ // bhavati
 yo vā etāsām āyatanaṃ klptiṃ vedāyatanavān bhavati kalpate 'smai |
 anusītam upa dadhāti |
 etad vā āsām āyatanam eṣā klptis |
 ya evaṃ vedāyatanavān bhavati kalpate 'smai
 dvaṃdvam anyā upa dadhāti catasro madhye dhṛtyai |
 annaṃ vā iṣṭakās |
 etat khalu vai sākṣād annaṃ yad eṣa carus |
 yad etaṃ carum upadadhāti sākṣāt // evāsmā annam ava runddhe
 madhyata upa dadhāti
 madhyata evāsmā annaṃ dadhāti
 tasmān madhyato 'nnam adyate
 bārhaspatyo bhavati
 brahma vai devānām bṛhaspatis |
 brahmaṇaivāsmā annam ava runddhe
 brahmavarcasam asi brahmavarcasāya tvety āha
 tejasvī brahmavarcasī bhavati yasyaiṣa upadhīyate ya u cainam evaṃ veda //
 bhūteṣṭakā upa dadhāti |
 atrātra vai mṛtyur jāyate
 yatrayatraiva mṛtyur jāyate tata evainam ava yajate
 tasmād agnicit sarvam āyu eti sarve hy asya mṛtyavo 'veṣṭās
 tasmād agnicin nābhicaritavai pratyag enam abhicāra stṛṇute
 sūyate vā eṣa yo 'gniṃ cinute
 devasuvām etāni havīm̐ṣi bhavanti |
 etāvanto vai devānām̐ savās
 ta eva // asmai savān pra yachanti
 ta enam̐ suvante
 savo 'gnir varuṇasavo rājasūyam brahmasavaś cityas |
 devasya tvā savituḥ prasava ity āha
 savitṛprasūta evainam brahmaṇā devatābhir abhi ṣiñcati |
 annasyānnasyābhi ṣiñcati |
 annasyānnasyāvaruddhyai
 purastāt pratyañcam abhi ṣiñcati
 purastād dhi pratīcīnam annam adyate
 śīrṣato 'bhi ṣiñcati
 śīrṣato hy annam adyate |
 ā mukhād anvavasrāvayati //
 mukhata evāsmā annādyaṃ dadhāti |
 agnes tvā sāmrājyenābhi ṣiñcāmīty āha |
 eṣa vā agneḥ savas
 tenaivainam abhi ṣiñcati
 bṛhaspates tvā sāmrājyenābhi ṣiñcāmīty āha
 brahma vai devānām bṛhaspatis |
 brahmaṇaivainam abhi ṣiñcati |
 indrasya tvā sāmrājyenābhi ṣiñcāmīty āha |
 indriyam evāsminn upariṣṭād dadhāti |
 etat // vai rājasūyasya rūpam |
 ya evaṃ vidvān agniṃ cinuta ubhāv eva lokāv abhi jayati yaś ca rājasūyenejānasya yaś cāgnicitas |
 indrasya suṣuvāṇasya daśadhendriyaṃ vīryam parāpatat
 tad devāḥ sautrāmaṇyā sam abharan |
 sūyate vā eṣa yo 'gniṃ cinute |
 agniṃ citvā sautrāmaṇyā yajetendriyam eva vīryam̐ sambhṛtyātman dhatte //
 sajūr abdo 'yāvabhiḥ
 sajūr uṣā aruṇībhiḥ
 sajūḥ sūrya etaścena
 sajoṣāv aśvinā dam̐sobhiḥ
 sajūr agnir vaiśvānara iḍābhis |
 ghṛtena svāhā
 saṃvatsaro vā abdas |
 māsā ayāvās |
 uṣā aruṇī
 sūrya etaśas |
 ime aśvinā
 saṃvatsaro 'gnir vaiśvānaraḥ
 paśava iḍā
 paśavo ghṛtam |
 saṃvatsaram paśavo 'nu pra jāyante
 saṃvatsareṇaivāsmai paśūn pra janayati
 darbhastambe juhoti
 yat // vā asyā amṛtaṃ yad vīryaṃ tad darbhās
 tasmiñ juhoti
 praiva jāyate 'nnādo bhavati yasyaivaṃ juhvati |
 etā vai devatā agneḥ purastādbhāgās
 tā eva prīṇāti |
 atho cakṣur evāgneḥ purastāt prati dadhāti |
 anandho bhavati ya evaṃ veda |
 āpo vā idam agre salilam āsīt
 sa prajāpatiḥ puṣkaraparṇe vāto bhūto 'lelāyat
 saḥ // pratiṣṭhāṃ nāvindata
 sa etad apāṃ kulāyam apaśyat
 tasminn agnim acinuta
 tad iyam abhavat
 tato vai sa praty atiṣṭhat |
 yām purastād upādadhāt tac chiro 'bhavat sā prācī {dig < diś}
 yāṃ dakṣiṇata upādadhāt sa dakṣiṇaḥ pakṣo 'bhavat sā dakṣiṇā {dig < diś}
 yām paścād upādadhāt tat pucham abhavat sā pratīcī {dig < diś}
 yām uttarata upādadhāt // sa uttaraḥ pakṣo 'bhavat sodīcī {dig < diś}
 yām upariṣṭād upādadhāt tat pṛṣṭham abhavat sordhvā {dig < diś}
 iyam vā agniḥ pañceṣṭakas
 tasmād yad asyāṃ khananty abhīṣṭakāṃ tṛndanty abhi śarkarām |
 sarvā vā iyaṃ vayobhyo naktaṃ dṛśe dīpyate
 tasmād imāṃ vayām̐si naktaṃ nādhy āsate
 ya evaṃ vidvān agniṃ cinute praty eva // tiṣṭhaty abhi diśo jayati |
 āgneyo vai brāhmaṇas
 tasmād brāhmaṇāya sarvāsu dikṣv ardhukam |
 svām eva tad diśam anv eti |
 apāṃ vā agniḥ kulāyam |
 tasmād āpo 'gnim̐ hārukāḥ
 svām eva tad yonim pra viśanti //
 saṃvatsaram ukhyam bhṛtvā dvitīye saṃvatsara āgneyam aṣṭākapālaṃ nir vaped aindram ekādaśakapālaṃ vaiśvadevaṃ dvādaśakapālam bārhaspatyaṃ caruṃ vaiṣṇavaṃ trikapālam |
 tritīye saṃvatsare 'bhijitā yajeta
 yad aṣṭākapālo bhavaty aṣṭākṣarā gāyatry āgneyaṃ gāyatram prātaḥsavanam
 prātaḥsavanam eva tena dādhāra gāyatrīṃ chandas |
 yad ekādaśakapālo bhavaty ekādaśākṣarā triṣṭug aindraṃ traiṣṭubham mādhyaṃdinam̐ savanam
 mādhyaṃdinam eva savanaṃ tena dādhāra triṣṭubham // chandas |
 yad dvādaśakapālo bhavati dvādaśākṣarā jagatī vaiśvadevaṃ jāgataṃ tṛtīyasavanam |
 tṛtīyasavanam eva tena dādhāra jagatīṃ chandas |
 yad bārhaspatyaś carur bhavati brahma vai devānām bṛhaspatis |
 brahmaiva tena dādhāra
 yad vaiṣṇavas trikapālo bhavati yajño vai viṣṇus |
 yajñam eva tena dādhāra
 yat tṛtīye saṃvatsare 'bhijitā yajate 'bhijityai
 yat saṃvatsaram ukhyam bibhartīmam eva // tena lokam̐ spṛṇoti
 yad dvitīye saṃvatsare 'gniṃ cinute 'ntarikṣam eva tena spṛṇoti
 yat tṛtīye saṃvatsare yajate 'mum eva tena lokam̐ spṛṇoti |
 etaṃ vai para {F āṭṇāraḥ}{W ātṇāraḥ}{GLOS āṭṇāraḥ} kakṣīvām̐ auśijo vītahavyaḥ śrāyasas trasadasyuḥ{FN corrected in IS  Ed: trasadasyuḥ} paurukutsyaḥ prajākāmā acinvata
 tato vai te sahasram̐sahasram putrān avindanta
 prathate prajayā paśubhis tām mātrām āpnoti yāṃ te 'gachan ya evaṃ vidvān agniṃ cinute //
 prajāpatir agnim acinuta
 sa kṣurapavir bhūtvātiṣṭhat
 taṃ devā bibhyato nopāyan
 te chandobhir ātmānaṃ chādayitvopāyan
 tac chandasāṃ chandastvam
 brahma vai chandām̐si
 brahmaṇa etad rūpaṃ yat kṛṣṇājinam |
 kārṣṇī upānahāv upa muñcate
 chandobhir evātmānaṃ chādayitvāgnim upa caraty ātmano 'him̐sāyai
 devanidhir vā eṣa ni dhīyate yad agniḥ // anye vā vai nidhim aguptaṃ vindanti na vā prati pra jānāti |
 ukhām ā krāmaty ātmānam evādhipāṃ kurute guptyai |
 atho khalv āhus |
 nākramyeti
 nairṛty ukhā yad ākrāmen nirṛtyā ātmānam api dadhyāt tasmān nākramyā
 puruṣaśīrṣam upa dadhāti guptyai |
 atho yathā brūyāt |
 etan me gopāyeti tādṛg eva tat //
 prajāpatir vā atharvā |
 agnir eva dadhyaṅṅ ātharvaṇas
 tasyeṣṭakā asthāni |
 etam̐ ha vāva tad ṛṣir abhyanūvāca |
 indro dadhīco asthabhir iti
 yad iṣṭakābhir agniṃ cinoti sātmānam evāgniṃ cinute
 sātmāmuṣmiM loke bhavati ya evaṃ veda
 śarīraṃ vā etad agner yac citya ātmā vaiśvānaras |
 yac cite vaiśvānaraṃ juhoti śarīram eva sam̐skṛtya // abhyārohati
 śarīraṃ vā etad yajamānaḥ sam̐s kurute yad agniṃ cinute
 yac cite vaiśvānaraṃ juhoti śasīram eva sam̐skṛtyātmanābhyārohati
 tasmāt tasya nāva dyanti jīvann eva devān apy eti
 vaiśvānaryarcā purīṣam upa dadhāti |
 iyaṃ vā agnir vaiśvānaras
 tasyaiṣā citir yat purīṣam
 agnim eva vaiśvānaraṃ cinute |
 eṣā vā agneḥ priyā tanūr yad vaiśvānaraḥ
 priyām evāsya tanuvam ava runddhe //
 agner vai dīkṣayā devā virājam āpnuvan
 tisro rātrīr dīkṣitaḥ syāt
 tripadā {virāṭ < virāj}
 virājam āpnoti
 ṣaḍ rātrīr dīkṣitaḥ syāt
 ṣaḍ vā ṛtavaḥ saṃvatsaraḥ
 saṃvatsaro {virāḍ < virāj}
 virājam āpnoti
 daśa rātrīr dīkṣitaḥ syāt |
 daśākṣarā {virāḍ < virāj}
 virājam āpnoti
 dvādaśa rātrīr dīkṣitaḥ syāt |
 dvādaśa māsāḥ saṃvatsaraḥ
 saṃvatsaro {virāḍ < virāj}
 virājam āpnoti
 trayodaśa rātrīr dīkṣitaḥ syāt
 trayodaśa // māsāḥ saṃvatsaraḥ
 saṃvatsaro {virāḍ < virāj}
 pañcadaśa rātrīr dīkṣitaḥ syāt
 pañcadaśa vā ardhamāsasya rātrayas |
 ardhamāsaśaḥ saṃvatsara āpyate
 saṃvatsaro {virāḍ < virāj}
 virājam āpnoti
 saptadaśa rātrīr dīkṣitaḥ syāt |
 dvādaśa māsāḥ pañcartavaḥ sa saṃvatsaraḥ
 saṃvatsaro {virāḍ < virāj}
 virājam āpnoti
 caturvim̐śatim̐ rātrīr dīkṣitaḥ syāt |
 caturvim̐śatir ardhamāsāḥ saṃvatsaraḥ
 saṃvatsaro {virāḍ < virāj}
 virājam āpnoti
 trim̐śatam̐ rātrīr dīkṣitaḥ syāt // trim̐śadakṣarā {virāḍ < virāj}
 virājam āpnoti
 māsaṃ dīkṣitaḥ syāt |
 yo māsaḥ sa saṃvatsaraḥ
 saṃvatsaro {virāḍ < virāj}
 virājam āpnoti
 caturo māso dīkṣitaḥ syāt |
 caturo vā etam māso vasavo 'bibharus te pṛthivīm ājayan gāyatrīṃ chandas |
 aṣṭau rudrās te 'ntarikṣam ājayan gāyatrīṃ chandas |
 aṣṭau rudrās te 'ntarikṣam ājayan triṣṭubhaṃ chandas |
 devādaśādityās te divam ājayañ jagatīṃ chandas
 tato vai te vyāvṛtam agachañ charaiṣṭhyaṃ devānām |
 tasmād dvādaśa māso bhṛtvāgniṃ cinvīta
 dvādaśa māsāḥ saṃvatsaraḥ
 saṃvatsaro 'gniś cityas
 tasyāhorātrāṇīṣṭakās |
 āpteṣṭakam enaṃ cinute 'tho vyāvṛtam eva gachati śraiṣṭhyam̐ samānānām //
 suvargāya vā eṣa lokāya cīyate yad agnis
 taṃ yan nānvārohet suvargāl lokād yajamāno hīyeta
 pṛthivīm ākramiṣam prāṇo mā mā hāsīt |
 antarikṣam ākramiṣam prajā mā mā hāsīt |
 divam ākramiṣam̐ suvar aganma |
 ity āha |
 eṣa vā agner anvārohas
 tenaivainam anvārohati
 suvargasya lokasya samaṣṭyai
 yat pakṣasammitām minuyāt // kanīyām̐saṃ yajñakratum upeyāt pāpīyasy asyātmanaḥ prajā syāt |
 vedisammitām minoti
 jyāyām̐sam eva yajñakratum upaiti
 nāsyātmanaḥ pāpīyasī prajā bhavati
 sāhasraṃ cinvīta prathamaṃ cinvānaḥ
 sahasrasammito vā ayaṃ lokas |
 imam eva lokam abhi jayati
 dviṣāhasraṃ cinvīta dvitīyaṃ cinvānas |
 dviṣāhasraṃ vā antarikṣam
 antarikṣam evābhi jayati
 triṣāhasraṃ cinvīta tṛtīyaṃ cinvānaḥ //
 triṣāhasro vā asau loko 'mum eva lokam abhi jayati
 jānudaghnaṃ cinvīta prathamaṃ civānas |
 gāyatriyaivemaṃ lokam abhyārohati
 nābhidaghnaṃ cinvīta dvitīyaṃ cinvānas
 triṣṭubhaivāntarikṣam abhyārohati
 grīvadaghnaṃ cinvīta tṛtīyaṃ cinvānas |
 jagatyaivāmuṃ lokam abhyārohati
 nāgniṃ citvā rāmām upeyād ayonau reto dhāsyāmīti
 na dvitīyaṃ citvānyasya striyam // upeyāt |
 na tṛtīyaṃ citvā kāṃ canopeyāt |
 reto vā etan ni dhatte yad agniṃ cinute
 yad upeyād retasā vy ṛdhyeta |
 atho khalv āhus |
 aprajasyaṃ tad yan nopeyād iti
 yad retaḥsicāv upadadhāti te eva yajamānasya reto bibhṛtas
 tasmād upeyād retaso 'skandāya
 trīṇi vāva retām̐si pitā putraḥ pautraḥ //
 yad dve retaḥsicāv upadadhyād reto 'sy vi chindyāt
 tisra upa dadhāti retasaḥ saṃtatyai |
 iyaṃ vāva prathamā retaḥsig vāg vā iyaṃ tasmāt paśyantīmām paśyanti vācaṃ vadantīm
 antarikṣaṃ dvitīyā prāṇo vā antarikṣaṃ tasmān nāntarikṣam paśyanti na prāṇam
 asau tṛtīyā cakṣur vā asau tasmāt paśyanty amūm paśyanti cakṣus |
 yajuṣemāṃ ca // amūṃcopa dadhāti manasā madhyamām
 eṣāṃ lokānāṃ klptyai |
 atho prāṇānām
 iṣṭo yajño bhṛgubhir āśīrdā vasubhis tasya ta iṣṭasya vītasya draviṇeha bhakṣīyety āha
 stutaśastre evaitena duhe
 pitā mātariśvāchidrā padā dhā achidrā uśijaḥ padānu takṣuḥ somo viśvavin netā neṣad bṛhaspatir ukthāmadāni śam̐siṣad ity āha |
 etad vā agner uktham |
 tenaivainam anu śam̐sati //
 sūyate vā eṣo 'gnīnāṃ ya ukhāyām bhriyate
 yad adhaḥ sādayed garbhāḥ prapādukāḥ syus |
 atho yathā savāt pratyavarohati tādṛg eva tat |
 āsandī sādayati garbhāṇāṃ dhṛtyā aprapādāya |
 atho savam evainaṃ karoti
 garbho vā eṣa yad ukhyo yoniḥ śikyam |
 yac chikyād ukhāṃ nirūhed yoner garbhaṃ nir haṇyāt
 ṣaḍudyāmam̐ śikyam bhavati
 ṣoḍhāvihito vai // puruṣa ātmā ca śiraś ca catvāry aṅgāni |
 ātmann evainam bibharti
 prajāpatir vā eṣa yad agnis
 tasyokhā colūkhalaṃ ca stanau
 tāv asya prajā upa jīvanti
 yad ukhāṃ colūkhalaṃ copadadhāti tābhyām eva yajamāno 'muṣmiM loke 'gniṃ duhe
 saṃvatsaro vā eṣa yad agnis
 tasya tredhāvihitā iṣṭakāḥ prājāpatyā vaiṣṇavīḥ // vaiśvakarmaṇīs |
 horātrāṇy evāsya prājāpatyās |
 yad ukhyam bibharti prājāpatyā eva tad upa dhatte
 yat samidha ādadhāti vaiṣṇavā vai vanaspatayas |
 vaiṣṇavīr eva tad upa dhatte
 yad iṣṭakābhir agniṃ cinotīyaṃ vai viśvakarmā
 vaiśvakarmaṇīr eva tad upa dhatte
 tasmād āhus
 trivṛd agnir iti
 taṃ vā etaṃ yajamāna eva cinvīta
 yad asyānyaś cinuyād yat taṃ dakṣiṇābhir na rādhayed agnim asya vṛñjīta
 yo 'syāgniṃ cinuyāt taṃ dakṣiṇābhī rādhayet |
 agnim eva tat spṛṇoti //
 prajāpatir agnim acinutartubhiḥ saṃvatsaram |
 vasantenaivāsya pūrvārdham acinuta
 grīṣmeṇa dakṣiṇam pakṣam |
 varṣābhiḥ pucham |
 śaradottaram pakṣam |
 hemantena madhyam
 brahmaṇā vā asya tat pūrvārdham acinuta
 kṣatreṇa dakṣiṇam pakṣam
 paśubhiḥ pucham |
 viśottaram pakṣam
 āśayā madhyam |
 ya evaṃ vidvān agniṃ cinuta ṛtubhir evainaṃ cinute |
 atho etad eva sarvam ava // runddhe
 śṛṇvanty enam agniṃ cikyānam
 atty annam |
 rocate |
 iyaṃ vāva prathamā citir oṣadhayo vanaspatayaḥ purīṣam
 antarikṣaṃ dvitīyā vayām̐si purīṣam
 asau tṛtīyā nakṣatrāṇi purīṣam |
 yajñaś caturthī dakṣiṇā purīṣam |
 yajamānaḥ pañcamī prajā purīṣam |
 yat tricitīkaṃ cinvīta yajñaṃ dakṣiṇām ātmānam prajām antar iyāt
 tasmāt pañcacitīkaś cetavyas |
 etad eva sarvam̐ spṛṇoti
 yat tisraś citayaḥ //
 trivṛd dhy agnis |
 yad dve dvipād yajamānaḥ pratiṣṭhityai
 pañca citayo bhavanti
 pāṅktaḥ puruṣas |
 ātmānam eva spṛṇoti
 pañca citayo bhavanti
 pañcabhiḥ purīṣair abhy ūhati
 daśa sam padyante
 daśākṣaro vai puruṣas |
 yāvān eva puruṣas tam̐ spṛṇoti |
 atho daśākṣarā {virāḍ < virāj}
 annaṃ {virāḍ < virāj}
 virājy evānnādye prati tiṣṭhati
 saṃvatsaro vai ṣaṣṭhī citis |
 ṛtavaḥ purīṣam |
 ṣaṭ citayo bhavanti ṣaṭ purīṣāṇi
 dvādaśa sam padyante
 dvādaśa māsāḥ saṃvatsaraḥ
 saṃvatsara eva prati tiṣṭhati //
 rohito dhūmrarohitaḥ karkandhurohitas te prājāpatyās |
 babhrur aruṇababhruḥ śukababhrus te raudrāḥ
 śyetaḥ śyetākṣaḥ śyetagrīvas te pitṛdevatyās
 tisraḥ kṛṣṇā vaśā vāruṇyas
 tisraḥ śvetā vaśāḥ sauryas |
 maitrābārhaspatyā dhūmralalāmās tūparāḥ //
 pṛśnis tiraścīnapṛśnir ūrdhvapṛśnis te mārutāḥ
 phalgūr lohitorṇī balakṣī tāḥ sārasvatyaḥ
 pṛṣatī sthūlapṛṣatī kṣudrapṛṣatī tā vaiśvadevyas
 tisraḥ śyāmā vaśāḥ pauṣṇiyas
 tisro rohiṇīr vaśā maitriyas |
 aindrābārhaspatyā aruṇalalāmās tūparāḥ //
 śitibāhur anyataḥśitibāhuḥ samantaśitibāhus ta aindravāyavāḥ
 śitirandhro 'nyataḥśitirandhraḥ samantaśitirandhras te maitrāvaruṇāḥ
 śuddhavālaḥ sarvaśuddhavālo maṇivālas ta āśvinās
 tisraḥ śilpā vaśā vaiśvadevyas
 tisraḥ śyenīḥ parameṣṭhine
 somāpauṣṇāḥ śyāmalalāmās tūparāḥ //
 unnata ṛṣabho vāmanas ta aindrāvaruṇāḥ
 śitikakuc chitipṛṣṭhaḥ śitibhasat ta aindrābārhaspatyāḥ
 śitipāc chityoṣṭhaḥ śitibhrus ta aindrāvaiṣṇavās
 tisraḥ sidhmā vaśā vaiśvakarmaṇyas
 tisro dhātre pṛṣodarā aindrāpauṣṇāḥ śyetalalāmās tūparāḥ //
 karṇās trayo yāmāḥ
 saumyās trayaḥ śvitiṃgā agnaye yaviṣṭhāya trayo nakulās
 tisro rohiṇīs tryavyas tā vasūnām |
 tisro 'ruṇā dityauhyas tā rudrāṇām |
 somaindrā babhrulalāmās tūparāḥ //
 śuṇṭhās trayo vaiṣṇavās |
 adhīlodhakarṇās trayo viṣṇava urukramāya
 lapsudinas trayo viṣṇava urugāyāya
 pañcāvīs tisra ādityānām |
 trivatsās tisro 'ṅgirasām
 aindrāvaiṣṇavā gauralalāmās tūparāḥ //
 indrāya rājñe trayaḥ śitipṛṣṭhās |
 indrāyādhirājāya trayaḥ śitikakudas |
 indrāya svarājñe trayaḥ śitibhasadas
 tisras turyauhyaḥ sādhyānām |
 tisraḥ paṣṭhauhyo viśveṣāṃ devānām
 āgnendrāḥ kṛṣṇalalāmās tūparāḥ //
 adityai trayo rohitaitās |
 indrāṇyai trayaḥ kṛṣṇaitāḥ
 kuhvai trayo 'ruṇaitās
 tisro dhenavo rākāyai
 trayo 'naḍvāhaḥ sinīvālyās |
 āgnāvaiṣṇavā rohitalalāmās tūparāḥ //
 saumyās trayaḥ piśaṃgāḥ
 somāya rājñe trayaḥ sāraṃgāḥ
 pārjanyā nabhorūpās
 tisro 'jā malhā indrāṇyai
 tisro meṣya ādityās |
 {F dyāvāpṛthiyā}{W dvāvāpṛthiyā} mālaṃgās tūparāḥ //
 vāruṇās trayaḥ kṛṣṇalalāmās |
 varuṇāya rājñe trayo rohitolalāmās |
 varuṇāya riśādase trayo 'ruṇalalāmāḥ
 śilpās trayo vaiśvadevās
 trayaḥ pṛśnayaḥ sarvadevatyās |
 aindrāsūrāḥ śyetalalāmās tūparāḥ //
 somāya svarājñe 'novāhāv anaḍvāhau |
 indrāgnibhyām ojodābhyām uṣṭārau |
 indrāgnibhyām baladābhyām̐ sīravāhāv avī
 dve dhenū bhaumī
 digbhyo vaḍabe
 dve dhenū bhaumī
 vairājī puruṣī
 dve dhenū bhaumī
 vayava ārohaṇavāhāv anaḍvāhau
 vāruṇī kṛṣṇe vaśe
 arāḍyau divyāv ṛṣabhau parimarau //
 ekādaśa prātar gavyāḥ paśava paśava ā labhyante chagalaḥ kalmāṣaḥ kikidīvir vidīgayas te tvāṣṭrāḥ
 saurīr nava śvetā vaśā anūbandhyā bhavanti |
 āgneya aindrāgna āśvinas te viśālayūpa ā labhyante //
 piśaṃgās trayo vāsantāḥ
 sāraṃgās trayo graiṣmāḥ
 pṛṣantas trayo vārṣikāḥ
 pṛśnayas trayaḥ śāradāḥ
 pṛśnisakthās trayo haimantikās 
 avaliptās trayaḥ śaiśirāḥ
 saṃvatsarāya nivakṣasaḥ //
 yo vā ayathādevatam agniṃ cinuta ā devatābhyo vṛścyate pāpīyān bhavati
 yo yathādevataṃ na devatābhya ā vṛścyate vasīyān bhavati |
 āgneyyā gāyatriyā prathamāṃ citim abhi mṛśet triṣṭubhā dvitīyāṃ jagatyā tṛtīyām anuṣṭubhā caturthīm paṅktyā pañcamīm |
 yathādevatam evāgniṃ cinute na devatābhya ā vṛścyate vasīyān bhavati |
 iḍāyai vā eṣā vibhaktiḥ
 paśava iḍā
 paśubhir enam // cinute
 yo vai prajāpataye pratiprocyāgniṃ cinoti nārtim ārchati |
 aśvāv abhitas tiṣṭhetāṃ kṛṣṇa uttarataḥ śveto dakṣiṇas
 tāv ālabhyeṣṭakā upa dadhyāt |
 etad vai prajāpate rūpam
 prājāpatyo 'śvaḥ
 sākṣād eva prajāpataye pratiprocyāgniṃ cinoti nārtim ārchati |
 etad vā ahno rūpaṃ yac chveto 'śvo rātriyai kṛṣṇas |
 etad ahnaḥ // rūpaṃ yad iṣṭakā rātriyai purīṣam
 iṣṭakā upadhāsyañ chvetam aśvam abhi mṛśet purīṣam upadhāsyan kṛṣṇam
 ahorātrābhyām evainaṃ cinute
 hiraṇyapātram madhoḥ pūrṇaṃ dadāti
 madhavyo 'sānīti
 sauryā citravatyāvekṣate
 citram eva bhavati madhyaṃdine |
 aśvam ava ghrāpayati |
 asau vā āditya indra eṣa prajāpatiḥ
 prājāpatyo 'śvas
 tam eva sākṣād ṛdhnoti //
 tvām agne vṛṣabhaṃ cekitānam punar yuvānam janayann upāgām / asthūri ṇo gārhapatyāni santu tigmena no brahmaṇā sam̐ śiśādhi //
 paśavo vā ete yad iṣṭakāś cityāṃcityām ṛṣabham upa dadhāti mithunam evāsya tad yajñe karoti prajananāya tasmād yūthe-yūtha ṛṣabhaḥ
 saṃvatsarasya pratimāṃ yāṃ tvā rātry upāsate / prajām̐ suvīrāṃ kṛtvā viśvam āyur vy aśnavat //
 prājāpatyām // etām upa dadhātīyaṃ vāvaiṣaikāṣṭakā yad evaikāṣṭakāyām annaṃ kriyate tad evaitayāva runddhe |
 eṣā vai prajāpateḥ kāmadughā tayaiva yajamāno 'muṣmiM loke 'gniṃ duhe
 yena devā jyotiṣordhvā udāyan yenādityā vasavo yena rudrāḥ / yenāṅgiraso mahimānam ānaśus tenaitu yajamānaḥ svasti //
 suvargāya vā eṣa lokāya // cīyate yad agnis |
 yena devā jyotiṣordhvā udāyann ity ukhyam̐ sam inddha iṣṭakā evaitā upa dhatte vānaspatyāḥ suvargasya lokasya samaṣṭyai
 śatāyudhāya śatavīryāya śatotaye 'bhimātiṣāhe / śataṃ yo naḥ śarado ajītān indro neṣad ati duritāni viśvā //
 ye catvāraḥ pathayo devayānā antarā dyāvāpṛthivī viyanti / teṣāṃ yo ajyānim ajītim āvahāt tasmai no devāḥ // pari datteha sarve //
 grīṣmo hemanta uta no vasantaḥ śarad varṣāḥ suvitaṃ no astu / teṣām ṛtūnām̐ śataśāradānāṃ nivāta eṣāṃ abhaye syāma //
 iduvatsarāya parivatsarāya saṃvatsarāya kṛṇutā bṛhan namaḥ / teṣāṃ vayam̐ sumatau yajñiyānāṃ jyog ajītā ahatāḥ syāma //
 bhadrān naḥ śreyaḥ sam anaiṣṭa devās tvayāvasena sam aśīmahi tvā / sa no mayobhūḥ pito // ā viśasva śaṃ tokāya tanuve syonaḥ //
 ajyānīr etā upa dadhāty etā vai devatā aparājitās tā eva pra viśati naiva jīyate
 brahmavādino vadanti
 yad ardhamāsā māsā ṛtavaḥ saṃvatsara oṣadhīḥ pacanty atha kasmād anyābhyo devatābhya āgrayaṇaṃ nir upyata iti |
 etā hi tad devatā udajayan yad ṛtubhyo nirvaped devatābhyaḥ samadaṃ dadhyāt |
 āgrayaṇaṃ nirupyaitā āhutīr juhoti |
 ardhamāsān eva māsān ṛtūnt saṃvatsaram prīṇāti na devatābhyaḥ samadam dadhāti
 bhadrān naḥ śreyaḥ sam anaiṣṭa devā ity āha hutādyāya yajamānasyāparābhāvāya //
 indrasya vajro 'si vārtraghnas tanūpā naḥ pratispaśaḥ / yo naḥ purastād dakṣiṇataḥ paścād uttarato 'ghāyur abhidāsaty etam̐ so 'śmānam ṛchatu //
 devāsurāḥ saṃyattā āsan
 te 'surā digbhya ābādhanta
 tān devā iṣvā ca vajreṇa cāpānudanta
 yad vajriṇīr upadadhātīṣvā caiva tad vajreṇa ca yajamāno bhrātṛvyān apa nudate
 dikṣūpa // dadhāti
 devapurā evaitās tanūpānīḥ pary ūhate |
 agnāviṣṇū sajoṣasemā vardhantu vāṃ giraḥ / dyumnair vājebhir ā gatam //
 brahmavādino vadanti
 yan na devatāyai juhvaty atha kiṃdevatyā vasor dhāreti |
 agnir vasus tasyaiṣā dhārā
 viṣṇur vasus tasyaiṣā dhārā |
 āgnāvaiṣṇavyarcā vasor dhārāṃ juhoti
 bhāgadheyenaivainau sam ardhayati |
 atho etām // evāhutim āyatanavatīṃ karoti
 yatkāma enāṃ juhoti tad evāva runddhe
 rudro vā eṣa yad agnis
 tasyaite tanuvau ghorānyā śivānayā
 yac chatarudrīyaṃ juhoti yaivāsya ghorā tanūs tāṃ tena śamayati
 yad vasor dhārāṃ juhoti yaivāsya śivā tanūs tāṃ tena prīṇāti
 yo vai vasor dhārayai // pratiṣṭhāṃ veda praty eva tiṣṭhati
 yad ājyam ucchiṣyeta tamsin brahmaudanam pacet
 tam brāhmaṇāś catvāraḥ prāśnīyus |
 eṣa vā agnir vaiśvānaro yad brāhmaṇas |
 eṣā khalu vā agneḥ priyā tanūr yad vaiśvānaraḥ
 priyāyām evaināṃ tanuvām prati ṣṭhāpayati
 catasro dhenūr dadyāt
 tābhir eva yajamāno 'muṣmiM loke 'gniṃ duhe //
 cittiṃ juhomi manasā ghṛtena |
 ity āha |
 adābhyā vai nāmaiṣāhutir vaiśvakarmaṇī
 nainaṃ cikyānam bhrātṛvyo dabhnoti |
 atho devatā evāva runddhe |
 agne tam adya |
 iti paṅktyā juhoti
 paṅktyāhutyā yajñamukham ārabhate
 sapta te agne samidhaḥ sapta jihvās |
 ity āha
 hotrā evāva runddhe |
 agnir devebhyo 'pākrāmad bhāgadheyam // ichamānas
 tasmā etad bhāgadheyam prāyachan |
 etad vā agner agnihotram
 etarhi khalu vā eṣa jāto yarhi sarvaś citas |
 jātāyaivāsmā annam api dadhāti
 sa enam prītaḥ prīṇāti
 vasīyān bhavati
 brahmavādino vadanti yad eṣa gārhapatyaś cīyate 'tha kvāsyāhavanīya iti |
 asāv āditya iti brūyāt |
 etasmin hi sarvābhyo devatābhyo juhvati //
 ya evaṃ vidvān agniṃ cinute sākṣād eva devatā ṛdhnoti |
 agne yaśasvin yaśasemam arpayendrāvatīm apacitīm ihā vaha / ayam mūrdhā parameṣṭhī suvarcāḥ samānānām uttamaśloko astu //
 bhadram paśyanta upa sedur agre tapo dīkṣām ṛṣayaḥ suvarvidaḥ / tataḥ kṣatram balam ojaś ca jātaṃ ad asmai devā abhi saṃ namantu //
 dhātā vidhātā paramā // uta saṃdṛk prajāpatiḥ parameṣṭhī virājā / stomāś chandām̐si nivido ma āhur etasmai rāṣṭram abhi saṃ namāma //
 abhyāvartadhvam upa meta sākam ayam̐ śāstādhipatir vo astu / asya vijñānam anu sam̐ rabhadhvam imam paścād anu jīvātha sarve //
 rāṣṭrabhṛta etā upa dadhāti |
 eṣā vā agneś citī rāṣṭrabhṛt
 tayaivāsmin rāṣṭraṃ dadhāti
 rāṣṭram eva bhavati
 nāsmād rāṣṭram bhram̐śate //
 yathā vai putro jāto mriyata evaṃ vā eṣa mriyate yasyāgnir ukhya udvāyati
 yan nirmanthyaṃ kuryād vi chindyād bhrātṛvyam asmai janayet
 sa eva punaḥ parīdhyaḥ
 svād evainaṃ yoner janayati
 nāsmai bhrātṛvyaṃ janayati
 tamo vā etaṃ gṛhṇāti yasyāgnir ukhya udvāyati
 mṛtyus tamaḥ
 kṛṣṇaṃ vāsaḥ kṛṣṇā dhenur dakṣiṇā
 tamasā // eva tamo mṛtyum apa hate
 hiraṇyaṃ dadāti
 jyotir vai hiraṇyam |
 jyotiṣaiva tamo 'pa hate |
 atho tejo vai hiraṇyam |
 teja evātman dhatte
 suvar na gharmaḥ svāhā
 suvar nārkaḥ svāhā
 suvar na śukraḥ svāhā
 suvar na jyotiḥ svāhā
 suvar na sūryaḥ svāhā |
 arko vā eṣa yad agnir asāv ādityaḥ // aśvamedhas |
 yad etā āhutīr juhoty arkāśvamedhayor eva jyotīm̐ṣi saṃ dadhāti |
 eṣa ha tvā arkāśvamedhī yasyaitad agnau kriyate |
 āpo vā idam agre salilam āsīt
 sa etām prajāpatiḥ prathamāṃ citim apaśyat tām upādhatta tad iyam abhavat
 taṃ viśvakarmābravīt |
 upa tvāyānīti
 neha loko 'stīti // abravīt
 sa etāṃ dvitīyāṃ citim apaśyat tām upādhatta tad antarikṣam abhavat
 sa yajñaḥ prajāpatim bravīt |
 upa tvāyānīti
 neha loko 'stīty abravīt
 sa viśvakarmāṇam abravīt |
 upa tvāyānīti
 kena mopaiṣyasīti
 diśyābhir ity abravīt
 tam diśyābhir upait
 tā upādhatta
 tā diśaḥ // abhavan |
 sa parameṣṭhī prajāpatim abravīt |
 upa tvāyānīti
 neha loko 'stīty abravīt
 sa viśvakarmāṇaṃ ca yajñaṃ cābravīt |
 upa vām āyānīti
 neha loko 'stīty abrūtām |
 sa etāṃ tṛtīyāṃ citim apaśyat
 tām upādhatta
 tad asāv abhavat
 sa ādityaḥ prajāpatim abravīt |
 upa tvā // āyānīti
 neha loko 'stīty abravīt
 sa viśvakarmāṇaṃ ca yajñaṃ cābravīt |
 upa vām āyānīti
 neha loko 'stīty abrūtām |
 sa parameṣṭhinam abravīt |
 upa tvāyānīti
 kena mopaiṣyasīti
 lokampṛṇayety abravīt
 taṃ lokampṛṇayopait
 tasmād ayātayāmnī lokampṛṇā |
 ayātayāmā hy asau // ādityas
 tān ṛṣayo 'bruvan |
 upa va āyāmeti
 kena na upaiṣyatheti
 bhūmnety abruvan
 tān dvābhyāṃ citībhyām upāyan |
 sa pañcacitīkaḥ sam apadyata
 ya evaṃ vidvān agniṃ cinute bhūyān eva bhavaty abhīmāM lokāñ jayati vidur enaṃ devās |
 atho etāsām eva devatānām̐ sāyujyaṃ gachati //
 vayo vā agnir yad agnicit pakṣiṇo 'śnīyāt tam evāgnim adyād ārtim ārchet
 saṃvatsaraṃ vrataṃ caret
 saṃvatsaram̐ hi vrataṃ nāti
 paśur vā eṣa yad agnis |
 hinasti khalu vai tam paśur ya enam purastāt pratyañcam upacarati
 tasmāt paścāt prāṅ upacarya ātmano 'him̐sāyai
 tejo 'si tejo me yacha pṛthivīṃ yacha // pṛthivyai mā pāhi jyotir asi jyotir me yachāntarikṣaṃ yachāntarikṣān mā pāhi suvar asi suvar me yacha divaṃ yacha divo mā pāhi |
 iti āhaitābhir vā ime lokā vidhṛtās |
 yad etā upadadhāty eṣāṃ lokānāṃ vidhṛtyai
 svayamātṛṇṇā upadhāya hiraṇyeṣṭakā upa dadhātīme vai lokāḥ svayamātṛṇṇā jyotir hiraṇyam |
 yat svayamātṛṇṇā upadhāya // hiraṇyeṣṭakā upadadhātīmān evaitābhir lokāñ jyotiṣmataḥ kurute 'tho etābhir evāsmā ime lokāḥ pra bhānti
 yās te agne sūrye ruca udyato divam ātanvanti raśmibhiḥ / tābhiḥ sarvābhī ruce janāya nas kṛdhi //
 yā vo devāḥ sūrye ruco goṣv aśveṣu yā rucaḥ / indrāgnī tābhiḥ sarvābhī rucaṃ no dhatta bṛhaspate //
 rucaṃ no dhehi // brāhmaṇeṣu rucam̐ rājasu nas kṛdhi / rucaṃ viśyeṣu śūdreṣu mayi dhehi rucā rucam //
 dvedhā vā agniṃ cikyānasya yaśa indriyaṃ gachaty agniṃ vā citam ījānaṃ vā
 yad etā āhutīr juhoti |
 ātmann eva yaśa indriyaṃ dhatte |
 īśvaro vā eṣa ārtim ārtor yo 'gniṃ cinvann adhikrāmati
 tat tvā yāmi brahmaṇā vandamānas |
 iti vāruṇyarcā // juhuyāc chāntir evaiṣāgner guptir ātmanas |
 haviṣkṛto vā eṣa yo 'gniṃ cinute
 yathā vai havi skandaty evaṃ vā eṣa skandati yo 'gniṃ citvā striyam upaiti maitrāvaruṇyāmikṣayā yajeta maitrāvaruṇatām evopaity ātmano 'skandāya
 yo vā agnim ṛtusthāṃ vedarturṛtur asmai kalpamāna eti praty eva tiṣṭhati
 saṃvatsaro vā agniḥ // ṛtusthās tasya vasantaḥ{FN corrected in IS  Ed: vasantaḥ} śiro grīṣmo dakṣiṇaḥ pakṣo varṣāḥ pucham̐ śarad uttaraḥ pakṣo hemanto madhyam pūrvapakṣāś citayo 'parapakṣāḥ purīṣam ahorātrāṇīṣṭakā eṣa vā agnir ṛtusthā ya evaṃ vedarturṛtur asmai kalpamāna eti praty eva tiṣṭhai
 prajāpatir vā etaṃ jyaiṣṭhyakāmo ny adhatta
 tato vai sa jyaiṣṭhyam agachat |
 ya evaṃ vidvān agniṃ cinute jyaiṣṭhyam eva gachati //
 yad ākūtāt samasusrod dhṛdo vā manaso vā sambhṛtaṃ cakṣuṣo vā / tam anu prehi sukṛtasya lokaṃ yatrarṣayaḥ prathamajā ye purāṇāḥ //
 etam̐ sadhastha pari te dadāmi yam āvahāc chevadhiṃ jātavedāḥ / anvāgantā yajñapatir vo atra tam̐ sama jānīta parame vyoman //
 jānītād enam parame vyoman devāḥ sadhasthā vida rūpam asya / yad āgachāt // pathibhir devayānair iṣṭāpūrte kṛṇutād āvir asmai //
 sam pra cyavadhvam anu sam pra yātāgne patho devayānān kṛṇudhvam / asmint sadhasthe adhy uttarasmin viśve devā yajamānaś ca sīdata //
 prastareṇa paridhinā srucā vedyā ca barhiṣā / ṛcemaṃ yajñaṃ no vaha suvar deveṣu gantave //
 yad iṣṭam yat parādānaṃ yad dattaṃ yā ca dakṣiṇā / tat // agnir vaiśvakarmaṇaḥ suvar deveṣu no dadhat //
 yenā sahasraṃ vahasi yenāgne sarvavedasam / tenemaṃ yajñaṃ no vaha suvar deveṣu gantave //
 yenāgne dakṣiṇā yuktā yajñaṃ vahanty ṛtvijaḥ / tenemaṃ yajñaṃ no vaha suvar deveṣu gantave //
 yenāgne sukṛtaḥ pathā madhor dhārā vyānaśuḥ / tenemaṃ yajñaṃ no vaha suvar deveṣu gantave //
 yatra dhārā anapetā madhor ghṛtasya ca yāḥ / tad agnir vaiśvakarmaṇaḥ suvar deveṣu no dadhat //
 yās te agne samidho yāni dhāma yā jihvā jātavedo yo arciḥ / ye te agne meḍayo ya indavas tebhir ātmānaṃ cinuhi prajānan //
 utsannayajño vā eṣa yad agniḥ kiṃ vāhaitasya kriyate kiṃ vā na yad vā adhvaryur agneś cinvann antarety ātmano vai tad antar eti yās te agne samidho yāni // dhāmety āhaiṣā vā agneḥ svayaṃcitir agnir eva tad agniṃ cinoti nādhvaryur ātmano 'ntar eti
 catasra āśāḥ pra carantv agnaya imaṃ no yajñaṃ nayatu prajānan / ghṛtam pinvann ajaram̐ suvīram brahma samid bhavaty āhutīnām //
 suvargāya vā eṣa lokāyopa dhīyate yat kūrmaś catasra āśāḥ pra carantv agnaya ity āha // diśa evaitena pra jānātīmaṃ no yajñaṃ nayatu prajānann ity āha suvargasya lokasyābhinītyai brahma samid bhavaty āhutīnām ity āha brahmaṇā vai devāḥ suvargaṃ lokam āyan yad brahmaṇvatyopadadhāti brahmaṇaiva tad yajamānaḥ suvargaṃ lokam eti
 prajāpatir vā eṣa yad agnis tasya prajāḥ paśavaś chandām̐si rūpam̐ sarvān varṇān iṣṭakānāṃ kuryād rūpeṇaiva prajām paśūñ chandām̐sy ava runddhe 'tho prajābhya evainam paśubhyaś chandobhyo 'varuddhya cinute //
 mayi gṛhṇāmy agre agnim̐ rāyas poṣāya suprajāstvāya suvīryāya / mayi prajām mayi varco dadhāmy ariṣṭāḥ syāma tanuvā suvīrāḥ //
 yo no agniḥ pitaro hṛtsv antar amartyo martyām̐ āviveśa / tam ātman pari gṛhṇīmahe vayam mā so asmām̐ avahāya parā gāt //
 yad adhvaryur ātmann agnim agṛhītvāgniṃ cinuyād yo 'sya svo 'gnis tam api // yajamānāya cinuyād agniṃ khalu vai paśavo 'nūpa tiṣṭhante 'pakrāmukā asmāt paśavaḥ syur mayi gṛhṇāmy agre agnim ity āhātmann eva svam agniṃ dādhāra nāsmāt paśavo 'pa krāmanti
 brahmavādino vadanti yan mṛc cāpaś cāgner anādyam atha kasmān mṛdā cādbhiś cāgniś cīyata iti yad adbhiḥ saṃyauti // āpo vai sarvā devatā devatābhir evainam̐ sam̐ sṛjati yan mṛdā cinotīyaṃ vā agnir vaiśvānaro 'gninaiva tad agniṃ cinoti
 brahmavādino vadanti yan mṛdā cādbhiś cāgniś cīyatetha kasmād agnir ucyata iti yac chandobhiś cinoty agnayo vai chandām̐si tasmād agnir ucyate 'tho iyaṃ vā agnir vaiśvānaro yat // mṛdā cinoti tasmād agnir ucyate
 hiraṇyeṣṭakā upa dadhāti jyotir vai hiraṇyaṃ jyotir evāsmin dadhāty atho tejo vai hiraṇyaṃ teja evātman dhatte
 yo vā agnim̐ sarvatomukhaṃ cinute sarvāsu prajāsv annam atti sarvā diśo 'bhi jayati gāyatrīm purastād upa dadhāti triṣṭubhaṃ dakṣiṇato jagatīm paścād anuṣṭubham uttarataḥ paṅktim madhya eṣa vā agniḥ sarvatomukhas taṃ ya evaṃ vidvām̐ś cinute sarvāsu prajāsv annam atti sarvā diśo 'bhi jayaty atho diśy eva diśam pra vayati tasmād diśi dik protā //
 prajāpatir agnim asṛjata
 so 'smāt sṛṣṭaḥ prāṅ prādaravat tasmā aśvam praty āsyat
 sa dakṣiṇāvartata tasmai vṛṣṇim praty āsyat
 sa pratyaṅṅ āvartata tasmā ṛṣabham praty āsyat
 sa udaṅṅ āvartata tasmai bastam praty āsyat
 sa ūrdhvo 'dravat tasmai puruṣam praty āsyat |
 yat paśuśīrṣāṇy upadadhāti sarvata evainam // avarudhya cinute |
 etā vai prāṇabhṛtaś cakṣuṣmatīr iṣṭakā yat paśuśīrṣāṇi
 yat paśuśīrṣāṇy upadadhāti tābhir eva yajamāno 'muṣmiM loke prāṇity atho tābhir evāsmā ime lokāḥ pra bhānti
 mṛdābhilipyopa dadhāti medhyatvāya
 paśur vā eṣa yad agnir annam paśavas |
 eṣa khalu vā agnir yat paśuśīrṣāṇi
 yaṃ kāmayeta
 kanīyo 'syānnam // syād iti saṃtarāṃ tasya paśuśīrṣāṇy upa dadhyāt kanīya evāsyānnam bhavati
 yaṃ kāmayeta
 samāvad asyānnam̐ syād iti madhyatas tasyopa dadhyāt samāvad evāsyānnam bhavati
 yaṃ kāmayeta
 bhūyo 'syānnam̐ syād ity anteṣu tasya vyudūhyopa dadhyād antata evāsmā annam ava runddhe bhūyo 'syānnam bhavati //
 stegān dam̐ṣṭrābhyām
 maṇḍūkāñ jambhyebhis |
 ādakāṃ khādena |
 ūrjam̐ sam̐sūdena |
 araṇyaṃ jāmbīlena
 mṛdam barsvebhiḥ
 śarkarābhir avakām
 avakābhiḥ śarkarām
 utsādena jihvām
 avakrandena tālum |
 sarasvatīṃ jihvāgreṇa //
 vājam̐ hanūbhyām
 apa āsyena |
 ādityām̐ chmaśrubhis |
 upayāmam adhareṇoṣṭhena
 sad uttareṇa |
 antareṇānūkāśam
 prakāśena bāhyam |
 stanayinuṃ nirbādhena
 sūryāgnī cakṣurbhyām |
 vidyutau kanānakābhyām
 aśanim mastiṣkeṇa
 balam majjabhiḥ //
 kūrmāñ chaphais |
 achalābhiḥ kapiñjalān |
 sāma kuṣṭhikābhis |
 javaṃ jaṅghābhis |
 agadaṃ jānubhyām |
 vīryaṃ kuhābhyām
 bhayam pracālābhyām |
 guhopapakṣābhyām
 aśvināv am̐sābhyām
 aditim̐ śīrṣṇā
 nirṛtiṃ nirjālmakena śīrṣṇā //
 yoktraṃ gṛdhrābhis |
 yugam ānatena
 cittam manyābhiḥ
 saṃkrośān prāṇaiḥ
 prakāśena tvacam
 parākāśenāntarām
 maśakān keśais |
 indram̐ svapasā vahena
 bṛhaspatim̐ śkunisādena
 ratham uṣṇihābhiḥ //
 mitrāvaruṇau śroṇībhyām
 indrāgnī śikhaṇḍābhyām
 indrābṛhaspatī ūrubhyām
 indrāviṣṇū aṣṭhīvadbhyām |
 savitāram puchena
 gandharvāñ chepena |
 apsaraso muskhābhyām
 pavamānam pāyunā
 pavitram potrābhyām
 ākramaṇam̐ sthūrābhyām
 pratikramaṇaṃ kuṣṭhābhyām //
 indrasya kroḍas |
 adityai pājasyam |
 diśāṃ jatravas |
 jīmūtān hṛdayaupaśābhyām
 antarikṣam puritatā
 nabha udaryeṇa |
 indrāṇīm plīhnā
 valmīkān klomnā
 girīn plāśibhiḥ
 samudram udareṇa
 vaiśvānaram bhasmanā //
 pūṣṇo vaniṣṭhus |
 andhāhe sthūragudā
 sarpān gudābhis |
 ṛtūn pṛṣṭībhis |
 divam pṛṣṭhena
 vasūnām prathamā kīkasā
 rudrāṇāṃ dvitīyā |
 ādityānāṃ tṛtīyā |
 aṅgirasāṃ caturthī
 sādhyānām pañcamī
 viśveṣāṃ devānām̐ ṣaṣṭhī //
 ojo grīvābhis |
 nirṛtim asthabhis |
 indram̐ svapasā vahena
 rudrasya vicala skandhas |
 ahorātrayor dvitīyas |
 ardhamāsānāṃ tṛtīyas |
 māsāṃ caturthas |
 ṛtūnām pañcamaḥ
 saṃvatsarasya ṣaṣṭhaḥ //
 ānandaṃ nandathunā
 kāmam pratyāsābhyām
 bhayam̐ śitīmabhyām
 praśiṣam praśāsābhyām |
 sūryācandramasau vṛkyābhyām |
 śyāmaśabalau matasnābhyām |
 vyuṣṭim̐ rūpeṇa
 nimruktim arūpeṇa //
 ahar mām̐sena
 rātrim pīvasā |
 apo yūṣeṇa
 ghṛtam̐ rasen
 śyāṃ vasayā
 dūṣīkābhir hrādunim
 aśrubhiḥ pṛṣvām |
 divam̐ rūpeṇa
 nakṣatrāṇi pratirūpeṇa
 pṛthivīṃ carmaṇā
 chavīṃ chavyā |
 upākṛtāya svāhā |
 ālabdhāya svāhā
 hutāya svāhā //
 agneḥ pakṣatiḥ
 sarasvatyai nipakṣatiḥ
 somasya tṛtīyā |
 apāṃ caturthī |
 oṣadhīnām pañcamī
 saṃvatsarasya ṣaṣṭhī
 marutām̐ saptamī
 bṛhaspater aṣṭamī
 mitrasya navamī
 varuṇasya daśamī |
 indrasyaikādaśī
 viśveṣāṃ devānāṃ dvādaśī
 dyāvāpṛthivyoḥ pārśvam |
 yamasya pāṭūraḥ //
 vāyoḥ pakṣatiḥ
 sarasvato nipakṣatis |
 candramasas tṛtīyā
 nakṣatrāṇāṃ caturthī
 savituḥ pañcamī
 rudrasya ṣaṣṭhī
 sarpāṇām̐ saptamī |
 aryamṇo 'ṣṭamī
 tvaṣṭur navamī dhātur daśamī |
 indrāṇyā ekādaśī |
 adityai dvādaśī
 dyāvāpṛthivyoḥ pārśvam |
 yamyai pāṭūraḥ //
 panthām anūvṛgbhyām |
 saṃtatim̐ snāvanyābhyām |
 śukān pittena
 harimāṇaṃ yaknā
 halīkṣṇān pāpavātena
 kūśmāñ chakabhiḥ
 śavartān ūvadhyena
 śuno viśasanena
 sarpāM lohitagandhena
 vayām̐si pakvagandhena
 pipīlikāḥ praśādena //
 kramair aty akramīd vājī viśvair devair yajñiyaiḥ saṃvidānaḥ
 sa no naya sukṛtasya lokaṃ tasya te vayam̐ svadhayā madema //
 dyaus te pṛṣṭham
 pṛthivī sadhastham
 ātmāntarikṣam |
 samudro yoniḥ
 sūryas te cakṣus |
 vātaḥ prāṇas |
 candramāḥ śrotram
 māsāś cārdhamāṣāś ca parvāṇi |
 ṛtavoṅgāni
 saṃvatsaro mahimā //
 agniḥ paśur āsīt
 tenāyajanta
 sa etaṃ lokam ajayad yasminn agniḥ
 sa te lokas
 taṃ jeṣyasi |
 athāva jighra
 vāyuḥ paśur āsīt
 tenāyajanta
 sa etaṃ lokam ajayad yasmin vāyuḥ
 sa te lokas
 tasmāt tvāntar eṣyāmi yadi nāvajighrasi |
 ādityaḥ paśur āsīt
 tenāyajanta
 sa etaṃ lokam ajayad yasminn ādityaḥ
 sa te lokas
 taṃ jeṣyasi yady avajighrasi //
 prācīnavam̐śaṃ karoti
 devamanuṣyā diśo vy abhajanta
 prācīṃ devā dakṣiṇā pitaraḥ pratīcīm manuṣyā udīcīm̐ rudrās |
 yat prācīnavam̐śaṃ karoti devalokam eva tad yajamāna upāvartate
 pari śrayati |
 antarhito hi devaloko manuṣyalokāt |
 nāsmāl lokāt svetavyam ivety āhuḥ
 ko hi tad veda yady amuṣmiM loke 'sti vā na veti
 dhikṣv atīkāśān karoti //
 ubhayor lokayor abhijityai
 keśaśmaśru vapate nakhāni ni kṛntate
 mṛtā vā eṣā tvag amedhyā yat keśaśmaśru
 mṛtām eva tvacam amedhyām apahatya yajñiyo bhūtvā medham upaiti |
 aṅgirasaḥ suvargaṃ lokam yanto 'psu dīkṣātapasī prāveśayan |
 apsu snāti
 sākṣād eva dīkṣātapasī ava runddhe
 tīrthe snāti
 tīrthe hi te tām prāveśayan
 tīrthe snāti // tīrtham eva samānānām bhavati |
 apo 'śnāti |
 antarata eva medhyo bhavati
 vāsasā dīkṣayati
 saumyaṃ vai kṣaumaṃ devatayā
 somam eṣa devatām upaiti yo dīkṣate
 somasya tanūr asi tanuvam me pāhīty āha
 svām eva devatām upaiti |
 atho āśiṣam evaitāṃ ā śāste |
 agnes tūṣādhānam |
 vāyor vātapānam
 pitṝṇāṃ nīvis |
 oṣadhīnām praghātaḥ // ādityānām prācīnatānas |
 viśveṣāṃ devānām otus |
 nakṣatrāṇām atīkāśās
 tad vā etat sarvadevatyaṃ yad vāsas |
 yad vāsasā dīkṣayati sarvābhir evainaṃ devatābhir dīkṣayati
 bahiḥprāṇo vai manuṣyas
 tasyāśanam prāṇas |
 aśnāti saprāṇa eva dīkṣate |
 āśito bhavati
 yāvān evāsya prāṇas tena saha medham upaiti
 ghṛtaṃ devānām
 mastu pitṝṇām |
 niṣpakvam manuṣyāṇām |
 tad vai // etat sarvadevatyaṃ yan navanītam |
 yan navanītenābhyaṅkte sarvā eva devatāḥ prīṇāti
 pracyuto vā eṣo 'smāl lokād agato devalokaṃ yo dīkṣitas |
 antareva navanītam |
 tasmān navanītenābhy aṅkte |
 anulomam |
 yajuṣā
 vyāvṛttyai |
 indro vṛtram ahan
 tasya kanīnikā parāpatat
 tad āñjanam abhavat |
 yad āṅkte cakṣur eva bhrātṛvyasya vṛṅkte
 dakṣiṇam pūrvam āṅkte //
 savyam̐ hi pūrvam manuṣyā āñjate
 na ni dhāvate
 nīva hi manuṣyā dhāvante
 pañca kṛtva āṅkte
 pañcākṣarā paṅktiḥ
 pāṅkto yajñas |
 yajñam evāva runddhe
 parimitam āṅkte |
 aparimitam̐ hi manuṣyā āñjate
 satūlayāṅkte |
 apatūlayā hi manuṣyā āñjate
 vyāvṛttyai
 yad apatūlayāñjīta vajra iva syāt
 satūlayāṅkte mitratvāya //
 indro vṛtram ahan |
 so 'po 'bhy amriyata
 tāsāṃ yan medhyaṃ yajñiyam̐ sadevam āsīt tad apod akrāmat
 te darbhā abhavan
 yad darbhapuñjīlaiḥ pavayati yā eva medhyā yajñiyāḥ sadevā āpas tābhir evainam pavayati
 dvābhyām pavayati |
 ahorātrābhyām evainam pavayati
 tribhiḥ pavayati
 traya ime lokās |
 ebhir evainaṃ lokaiḥ pavayati
 pañcabhiḥ // pavayati
 pañcākṣarā paṅktiḥ
 pāṅkto yajñas |
 yajñāyaivainam pavayati
 ṣaḍbhiḥ pavayati
 ṣaḍ vā ṛtavas |
 ṛtubhir evainam pavayati
 saptabhiḥ pavayati
 sapta chandām̐si
 chandobhir evainam pavayati
 navabhiḥ pavayati
 nava vai puruṣe prāṇāḥ
 saprāṇam evainam pavayati |
 ekavim̐śatyā pavayati
 daśa hastyā aṅgulayo daśa padyā ātmaikavim̐śas |
 yāvān eva puruṣas tam aparivargam // pavayati
 citpatis tvā punātv ity āha
 mano vai citpatis |
 manasaivainam pavayati
 vākpatis tvā punātv ity āha
 vācaivainam pavayati
 devas tvā savitā punātv ity āha
 savitṛprasūta evainam pavayati
 tasya te pavitrapate pavitreṇa yasmai kam pune tac chakeyam ity āha |
 āśiṣam evaitām ā śāste //
 yāvanto vai devā yajñāyāpunata ta evābhavan
 ya evaṃ vidvān yajñāya punīte bhavaty eva
 bahiḥ pavayitvāntaḥ pra pādayati
 manuṣyaloka evainam pavayitvā pūtaṃ devalokam pra ṇayati |
 adīkṣita ekayāhutyety āhuḥ
 sruveṇa catasro juhoti dīkṣitatvāya srucā pañcamīm
 pañcākṣarā paṅkitiḥ
 pāṅkto yajñas |
 yajñam evāva runddhe |
 ākūtyai prayuje 'gnaye // svāhety āha |
 ākūtyā hi puruṣo yajñam abhi prayuṅkte
 yajeyeti
 medhāyai manase 'gnaye svāhety āha
 medhayā hi manasā puruṣo yajñam abhigachati
 sarasvatyai pūṣṇe 'gnaye svāhety āha
 vāg vai sarasvatī pṛthivī pūṣā
 vācaiva pṛthivyā yajñam pra yuṅkte |
 āpo devīr bṛhatīr viśvaśambhuva ity āha
 yā vai varṣyās tāḥ // āpo devīr bṛhatīr viśvaśambhuvas |
 yad etad yajur na brūyād divyā āpo 'śāntā imaṃ lokam ā gacheyus |
 āpo devīr bṛhatīr viśvaśambhuva ity āha |
 asmā evainā lokāya śamayati
 tasmāc chāntā imaṃ lokam ā gachanti
 dyāvāpṛthivī ity āha
 dyāvāpṛthivyor hi yajñas |
 urv antarikṣam ity āha |
 antarikṣe hi yajñas |
 bṛhaspatir no haviṣā vṛdhātu // ity āha
 brahma vai devānām bṛhaspatis |
 brahmaṇaivāsmai yajñam ava runddhe
 yad brūyāt |
 vidher iti yajñasthāṇum ṛchet |
 vṛdhātv ity āha yajñasthāṇum eva pari vṛṇakti
 prajāpatir yajñam asṛjata
 so 'smāt sṛṣṭaḥ parāṅ ait
 sa pra yajur avlīnāt pra sāma
 tam ṛg ud ayachat |
 yad ṛg udayachat tad audgrahaṇasyaudgrahaṇatvam
 ṛcā // juhoti yajñasyodyatyai |
 anuṣṭup chandasām ud ayachad ity āhus
 tasmād anuṣṭubhā juhoti
 yajñasyodyatyai
 dvādaśa vātsabandhāny ud ayachann ity āhus
 tasmād dvādaśabhir vātsabandhavido dīkṣayanti
 sā vā eṣarg {anuṣṭug < anuṣṭubh}
 vāg {anuṣṭug < anuṣṭubh}
 yad etayarcā dīkṣayati vācaivainam̐ sarvayā dīkṣayati
 viśve devasya netur ity āha sāvitry etena
 marto vṛṇīta sakhyam // ity āha pitṛdevatyaitena
 viśve rāya iṣudhyasīty āha vaiśvadevy etena
 dyumnaṃ vṛṇīta puṣyasa ity āha pauṣṇy etena
 sā vā eṣark sarvadevatyā
 yad etayarcā dīkṣayati sarvābhir evainaṃ devatābhir dīkṣayati
 saptākṣaram prathamam padam aṣṭākṣarāṇi trīṇi
 yāni trīṇi tāny aṣṭāv upa yanti
 yāni catvāri tāny aṣṭau
 yad aṣṭākṣarā tena // gāyatrī
 yad ekādaśākṣarā tena {triṣṭug < triṣṭubh}
 yad dvādaśākṣarā tena jagatī sāvā eṣark sarvāṇi chandām̐si
 yad etayarcā dīkṣayati sarvebhir evainaṃ chandobhir dīkṣayati
 saptākṣaram prathamam padam |
 saptapadā śakvarī
 paśavaḥ śakvarī
 paśūn evāva runddhe |
 ekasmād akṣarād anāptam prathamam padam |
 tasmād yad vāco 'nāptaṃ tan manuṣyā upa jīvanti
 pūrṇayā juhoti
 pūrṇa iva hi prajāpatiḥ
 prajāpater āptyai
 nyūnayā juhoti
 nyūnād dhi prajāpatiḥ prajā asṛjata prajānām̐ sṛṣṭyai //
 ṛksāme vai devebhyo yajñāyātiṣṭhamāne kṛṣṇo rūpaṃ kṛtvāpakramyātiṣṭhatām |
 te 'manyanta
 yaṃ vā ime upāvartsyataḥ sa idaṃ bhaviṣyatīti te upāmantrayant te ahorātrayor mahimānam apanidhāya devān upāvartetām
 eṣa vā ṛco varṇo yac chuklaṃ kṛṣṇājinasya |
 eṣa sāmno yatkṛṣṇam
 ṛksāmayoḥ śilpe stha ity āha |
 ṛksāme evāva rundhe |
 eṣaḥ // vā ahno varṇo yac chuklaṃ kṛṣṇājinasyaiṣa rātriyā yat kṛṣṇaṃ yad evainayos tatra nyaktaṃ tad evāva runddhe
 kṛṣṇājinena dīṣayati brahmaṇo vā etad rūpaṃ yat kṛṣṇājinam brahmaṇaivainaṃ dīkṣayati |
 imāṃ dhiyam̐ śikṣamāṇasya devety āha yathāyajur evaitat |
 garbho vā eṣa yad dīkṣita ulbaṃ vāsaḥ prorṇute tasmāt // garbhāḥ prāvṛtā jāyante
 na purā somasya krayād aporṇvīta yat purā somasya krayād aporṇvīta garbhāḥ prajānām parāpātukāḥ syuḥ
 krīte some 'porṇute jāyata eva tad atho yathā vasīyām̐sam pratyaporṇute tādṛg eva tad
 aṅgirasaḥ suvargaṃ lokaṃ yanta ūrjaṃ vy abhajanta tato yad atyaśiṣyata te śarā abhavann ūrg vai śarā yac charamayī // mekhalā bhavaty ūrjam evāva runddhe
 madhyataḥ saṃ nahyati madhyata evāsmā ūrjaṃ dadhāti tasmān madhyata ūrjā bhuñjate |
 ūrdhvaṃ vai puruṣasya nābhyai medhyam avācīnam amedhyaṃ yan madhyataḥ saṃnahyati medhyaṃ caivāsyāmedhyaṃ ca vyāvartayati |
 indro vṛtrāya vajram prāharat sa tredhā vy abhavat sphyas tṛtīyam̐ rathas tṛtīyaṃ yūpas tṛtīyam // ye 'ntaḥśarā aśīryanta te śarā abhavan tac charāṇām̐ śaratvam
 vajro vai śarāḥ kṣut khalu vai manuṣyasya bhrātṛvyo yac charamayī mekhalā bhavati vajreṇaiva sākṣāt kṣudham bhrātṛvyam madhyato 'pa hate
 trivṛd bhavati trivṛd vai prāṇas trivṛtam eva prāṇam madhyato yajamāne dadhāti
 pṛthvī bhavati rajjūnāṃ vyāvṛttyai
 mekhalayā yajamānaṃ dīkṣayati yoktreṇa patnīm mithunatvāya //
 yajño dakṣiṇām abhy adhyāyat
 tām̐ sam abhavat
 tad indro 'cāyat 
 so 'manyata yo vā ito janiṣyate sa idam bhaviṣyatīti
 tām prāviśat
 tasyā indra evājāyata
 so 'manyata
 yo vai mad ito 'paro janiṣyate sa idam bhaviṣyatīti
 tasyā anumṛśya yonim āchinat
 sā sūtavaśābhavat
 tat sūta vaśāyai janma //
 tām̐ haste ny aveṣṭayata 
 tām mṛgeṣu ny adadhāt 
 sā kṛṣṇaviṣāṇābhavad 
 indrasya yonir asi mā mā him̐sīr iti kṛṣṇaviṣāṇām pra yachati 
 sayonim eva yajñaṃ karoti sayoniṃ dakṣiṇām̐ sayonim indram̐ sayonitvāya
 kṛṣyai tvā susasyāyā ity āha tasmād akṛṣṭapacyā oṣadhayaḥ pacyante
 supippalābhyas tvauṣadhībhya ity āha tasmād oṣadhayaḥ phalaṃ gṛhṇanti
 yad dhastena // kaṇḍūyeta pāmanambhāvukāḥ prajāḥ syur yat smayeta nagnambhāvukāḥ
 kṛṣṇaviṣāṇayā kaṇḍūyate 'pigṛhya smayate prajānāṃ gopīthāya
 na purā dakṣiṇābhyo netoḥ kṛṣṇaviṣāṇām ava cṛted yat purā dakṣiṇābhyo netoḥ kṛṣṇaviṣāṇām avacṛted yoniḥ prajānām parāpātukā syāt |
 nītāsu dakṣiṇāsu cātvāle kṛṣṇaviṣāṇām prāsyati yonir vai yajñasya cātvālaṃ yoniḥ kṛṣṇaviṣāṇā yonāv eva yoniṃ dadhāti yajñasya sayonitvāya //
 vāg vai devebhyo 'apākrāmad yajñāyātiṣṭhamānā sā vanaspatīn prāviśat saiṣā vāg vanaspatiṣu vadati yā dundubhau yā tūṇave yā vīṇāyām |
 yad dīkṣitadaṇḍam prayachati vācam evāva runddhe |
 audumbaro bhavaty ūrg vā udumbara ūrjam evāva runddhe
 mukhena sammito bhavati mukhata evāsmā ūrjaṃ dadhāti tasmān mukhata ūrjā bhuñjate // krīte some maitrāvaruṇāya daṇḍam pra yachati maitrāvaruṇo hi purastād ṛtvigbhyo vācaṃ vibhajati tām ṛtvijo yajamāne prati ṣṭhāpayanti
 svāhā yajñam manasety āha manasā hi puruṣo yajñam abhigachati
 svāhā dvyāvāpṛthivyībhyām ity āha dyāvāpṛthivyor hi yajñaḥ
 svāhoror antarikṣād ity āhāntarikṣe hi yajñaḥ svāhā yajñaṃ vātād ārabha ity āhāyam // vāva yaḥ pavate sa yajñas tam eva sākṣād ā rabhate
 muṣṭī karoti vācaṃ yachati yajñasya dhṛtyai |
 adīkṣiṣṭāyam brāhmaṇa iti trir upām̐śv āha devebhya evainam prāha trir uccair ubhayebhya evainaṃ devamanuṣyebhyaḥ prāha
 na purā nakṣatrebhyo vācaṃ vi sṛjet |
 yat purā nakṣatrebhyo vācaṃ visṛjed yajñaṃ vi chindyāt //
 uditeṣu nakṣatreṣu vrataṃ kṛṇuteti vācaṃ vi sṛjati yajñavrato vai dīkṣito yajñam evābhi vācaṃ vi sṛjati
 yadi visṛjed vaiṣṇavīm ṛcam anu brūyād yajño vai viṣṇur yajñenaiva yajñam̐ saṃ tanoti
 daivīṃ dhiyam manāmaha ity āha yajñam eva tan mradayati
 supārā no asad vaśa ity āha vyuṣṭim evāva runddhe //
 brahmavādino vadanti
 hotavyaṃ dīkṣitasya gṛhāsi na hotavyām iti
 havir vai dīkṣito yaj juhuyād yajamānasyāvadāya juhuyād yan na juhuyād yajñaparur antar iyād ye devā manojātā manoyuja ity āha
 prāṇā vai devā manojātā manoyujas
 teṣv eva paro'kṣaṃ juhoti
 tan neva hutaṃ nevāhutam |
 svapantaṃ vai dīkṣitam̐ rakṣām̐si jighām̐santy agniḥ //
 khalu vai rakṣohāgne tvam̐ su jāgṛhi vayam̐ su mandiṣīmahīty āhāgnim evādhipāṃ kṛtvā svapiti
 rakṣasām apahatyai |
 avratyam iva vā eṣa karoti yo dīkṣitaḥ svapiti tvam agne vratapā asīty āhāgnir vai devānāṃ vratapatiḥ sa evainaṃ vratam ālambhayati
 deva ā martyeṣv ety āha
 devaḥ // hy eṣa san martyeṣu
 tvaṃ yajñeṣv īḍya ity āhaitam̐ hi yajñeṣv īḍate |
 apa vai dīkṣitāt suṣupuṣa indriyaṃ devatāḥ krāmanti
 viśve devā abhi mām āvavṛtrann ity āha |
 indriyeṇaivainaṃ devatābhiḥ saṃ nayati
 yad etad yajur na brūyād yāvata eva paśūn abhi dīkṣeta tāvanto 'sya paśavaḥ syū rāsveyat // somā bhūyo bharety āhāparimitān eva paśūn ava runddhe
 candram asi mama bhogāya bhavety āha
 yathādevatam evaināḥ prati gṛhṇāti
 vāyave tvā varuṇāya tveti yad evam etā nānudiśed ayathā devataṃ dakṣiṇā gamayed ā devatābhyo vṛścyeta
 yad evam etā anudiśati yathādevatam eva dakṣiṇā gamayati na devatābhya ā vṛścyate
 devīr āpo apāṃ napād ity āha
 yad vo medhyaṃ yajñiyam̐ sadevaṃ tad vo māva kramiṣam iti vāvaitad āha |
 achinnaṃ tantum pṛthivyā anu geṣam ity āha setum eva kṛtvāty eti //
 devā vai devayajanam adhyavasāya diśo na prājānan te 'nyo'nyam upādhāvan
 tvayā pra jānāma tvayeti tedityām̐ sam adhriyanta
 tvayā pra jānāmeti sābravīd varaṃ vṛṇai matprāyaṇā eva vo yajñā madudayanā asann iti
 tasmād ādityaḥ prāyaṇīyo yajñānām āditya udayanīyaḥ
 pañca devatā yajati pañca diśo diśām prajñātyai //
 atho pañcākṣarā paṅktiḥ pāṅkto yajño yajñam evāva runddhe
 pathyām̐ svastim ayajan prācīm eva tayā diśam prājānann agninā dakṣiṇā somena pratīcīm̐ savitrodīcīm adityordhvām
 pathyām̐ svastiṃ yajati prācīm eva tayā diśam pra jānāti
 pathyām̐ svastim iṣṭvāgnīṣomau yajati cakṣuṣī vā ete yajñasya yad agnīṣomau tābhyām evānu paśyati //
 agnīṣomāv iṣṭvā savitāraṃ yajati savitṛprasūta evānu paśyati
 savitāram iṣṭvāditiṃ yajatīyaṃ vā aditir asyām eva pratiṣṭhāyānu paśyati |
 aditim iṣṭvā mārutīm ṛcam anvāha viśāṃ klptyai
 brahmavādino vadanti
 prayājavad ananūyājam prāyaṇīyaṃ kāryam anūyājavat // aprayājam udayanīyam iti |
 ime vai prayājā amī anūyājāḥ saiva sā yajñasya saṃtatis
 tat tathā na kāryam ātmā vai prayājāḥ prajānūyājā yat prayājān antariyād ātmānam antar iyād yad anūyājān antariyāt prajām antar iyād yataḥ khalu vai yajñasya vitatasya na kriyate tad anu yajñaḥ parā bhavati
 yajñam parābhavantaṃ yajamāno 'nu // parā bhavati
 prayājavad evānūyājavat prāyaṇīyaṃ kāryam prayājavad anūyājavad udayanīyaṃ nātmānam antareti na prajāṃ na yajñaḥ parābhavati na yajamānaḥ
 prāyaṇīyasya niṣkāsa udayanīyam abhi nir vapati saiva sā yajñasya saṃtatis |
 yāḥ prāyaṇīyasya yājyā yat tā udayanīyasya yājyāḥ kuryāt parāṅ amuṃ lokam ā rohet pramāyukaḥ syāt |
 yāḥ prāyaṇīyasya puro'nuvākyās tā udayanīyasya yājyāḥ karoty asminn eva loke prati tiṣṭhati //
 kadrūś ca vai suparṇī cātmarūpayor aspardhetām |
 sā kadrūḥ suparṇīm ajayat
 sābravīt
 tṛtīyasyām ito divi somas tam ā hara tenātmānaṃ niṣkrīṇīṣveti |
 iyaṃ vai kadrūr asau suparṇī
 chandām̐si sauparṇeyāḥ
 sābravīt |
 asmai vai pitarau putrān bibhritas tṛtīyasyām ito divi somas tam ā hara tenātmānaṃ niṣ krīṇīṣva // iti mā kadrūr avocad iti
 jagaty ud apatac caturdaśākṣarā satī
 sāprāpya ny avartata
 tasyai dve akṣare amīyetām |
 sā paśubhiś ca dīkṣayā cāgachat
 tasmāj jagatī chandasām paśavyatamā
 tasmāt paśumantaṃ dīkṣopa namati
 triṣṭug ud apatat trayodaśākṣarā satī
 sāprāpya ny avartata
 tasyai dve akṣare amīyetām |
 sā dakṣiṇābhiś ca // tapasā cāgachat
 tasmāt triṣṭubho loke mādhyaṃdine savane dakṣiṇā nīyante |
 etat khalu vāva tapa ity āhur yaḥ svaṃ dadātīti
 gāyatry ud apatac caturakṣarā saty ajayā jyotiṣā
 tam asyā ajābhy arunddha
 tad ajāyā ajatvam |
 sā somaṃ cāharac catvāri cākṣarāṇi
 sāṣṭākṣarā sam apadyata
 brahmavādino vadanti //
 kasmāt satyād {F gāyatrī}{W gāyatrī}{GLOS gāyatrī} kaniṣṭhā chandasām̐ satī yajñamukham parīyāyeti
 yad evādaḥ somam āharat tasmād yajñamukham pary ait
 tasmāt tejasvinītamā
 padbhyāṃ dve savane samagṛhṇān mukhenaikam |
 yam mukhena samagṛhṇāt tad adhayat
 tasmād dve savane śukravatī prātaḥsavanaṃ ca mādhyaṃdinaṃ ca
 tasmāt tṛtīyasavana ṛjīṣam abhi ṣuṇvanti
 dhītam iva hi manyante // āśiram ava nayati saśukratvāyātho sam bharaty evainat
 tam̐ somam āhriyamāṇaṃ gandharvo viśvāvasuḥ pary amuṣṇāt
 sa tisro rātrīḥ parimuṣito 'vasat
 tasmāt tisro rātrīḥ krītaḥ somo vasati
 te devā abruvan |
 strīkāmā vai gandharvā striyā niṣ krīṇāmeti
 te vācam̐ striyam ekahāyanīṃ kṛtvā tayā nir akrīṇan |
 sā rohid rūpaṃ kṛtvā gandharvebhyaḥ // apakramyātiṣṭhat
 tad rohito janma
 te devā abruvan |
 apa yuṣmad akramīn nāsmān upāvartate vi hvayāmahā iti
 brahma gandharvā avadann agāyan devāḥ
 sā devān gāyata upāvartata
 tasmād gāyantam̐ striyaḥ kāmayante
 kāmukā enam̐ striyo bhavanti ya evaṃ vedātho ya evaṃ vidvān api janyeṣu bhavati tebhya eva dadaty uta yad bahutayāḥ // bhavanti |
 ekahāyanyā krīṇāti
 vācaivainam̐ sarvayā krīṇāti
 tasmād ekahāyanā manuṣyā vācaṃ vadanti |
 akūṭayākarṇayākaṇayāśloṇayāsaptaśaphayā krīṇāti
 sarvayaivainaṃ krīṇāti
 yac chvetayā krīṇīyād duścarmā yajamānaḥ syāt |
 yat kṛṣṇayānustaraṇī syāt
 pramāyuko yajamānaḥ syāt |
 yad dvirūpayā vātraghnī syāt
 sa vānyaṃ jinīyāt taṃ vānyo jinīyāt |
 aruṇayā piṅgākṣyā krīṇāti |
 etad vai somasya rūpam |
 svayaivainaṃ devatayā krīṇāti //
 tad dhiraṇyam abhavat
 tasmād adbhyo hiraṇyam punanti
 brahmavādino vadanti
 kasmāt satyād anasthikena prajāḥ pravīyante 'sthanvatīr jāyanta iti
 yad dhiraṇyaṃ ghṛte 'vadhāya juhoti tasmād anasthikena prajāḥ pra vīyante 'sthanvatīr jāyante |
 etad vā agneḥ priyaṃ dhāma yad ghṛtaṃ tejo hiraṇyam
 iyaṃ te śukra tanūr idaṃ varca ity āha
 satejasam evainam̐ satanum // karoti |
 atho sam bharaty evainam |
 yad abaddham avadadhyād garbhāḥ prajānām parāpātukāḥ syus |
 baddham ava dadhāti garbhāṇāṃ dhṛtyai
 niṣṭarkyam badhnāti
 prajānām prajananāya
 vāg vā eṣā yat somakrayaṇī
 jūr asīty āha
 yad dhi manasā javate tad vācā vadati
 dhṛtā manasety āha
 manasā hi vāg dhṛtā
 juṣṭā viṣṇava ity āha //
 yajño vai viṣṇus |
 yajñāyaivaināṃ juṣṭāṃ karoti
 tasyās te satyasavasaḥ prasava ity āha
 savitṛprasūtām eva vācam ava runddhe
 kāṇḍekāṇḍe vai kriyamāṇe yajñam̐ rakṣām̐si jighām̐santi |
 eṣa khalu vā arakṣohataḥ panthā yo 'gneś ca sūryasya ca
 sūryasya cakṣur āruham agner akṣṇaḥ kanīnikām ity āha
 ya evārakṣohataḥ panthās tam̐ samārohati
 vāg vā eṣā yat somakrayaṇī
 cid asi manāsīty āha
 śāsty evainām etat
 tasmāc chiṣṭāḥ prajā jāyante
 cid asīty āha
 yad dhi manasā cetayate tad vācā vadati
 manāsīty āha
 yad dhi manasābhigachati tat karoti
 dhīr asīty āha
 yad dhi manasā dhyāyati tad vācā // vadati
 dakṣiṇāsīty āha
 dakṣiṇā hy eṣā
 yajñiyāsīty āha
 yajñiyām evaināṃ karoti
 kṣatriyāsīty āha
 kṣatriyā hy eṣā |
 aditir asy ubhayataḥśīrṣṇīty āha
 yad evādityaḥ prāyaṇīyo yajñānām āditya udayanīyas tasmād evam āha
 yad abaddhā syād ayatā syāt |
 yat padibaddhānustaraṇī syāt
 pramāyuko yajamānaḥ syāt //
 yat karṇagṛhītā vārtraghnī syāt
 sa vānyaṃ jinīyāt taṃ vānyo jinīyāt |
 mitras tvā padi badhnātv ity āha
 mitro vai śivo devānām |
 tenaivainām padi badhnāti
 pūṣādhvanaḥ pātv ity āha |
 iyaṃ vai pūṣā |
 imām evāsyā adhipām akar |
 samaṣṭyai |
 indrāyādhyakṣāyety āha |
 indram evāsyā adhyakṣaṃ karoti //
 anu tvā mātā manyatām anu pitety āha |
 anumatayaivainayā krīṇāti
 sā devi devam achehīty āha
 devī hy eṣā devaḥ somas |
 indrāya somam ity āha |
 indrāya hi soma āhriyate
 yad etad yajur na brūyāt parācy eva somakrayaṇīyāt |
 rudras tvā vartayatv ity āha
 rudro vai krūraḥ // devānām |
 tam evāsyai parastād dadhāty āvṛttyai
 krūram iva vā etat karoti yad rudrasya kīrtayati
 mitrasya pathety āha
 śāntyai
 vācā vā eṣa vi krīṇīte yaḥ somakrayaṇyā
 svasti somasakhā punar ehi saha rayyety āha
 vācaiva vikrīya punar ātman vācaṃ dhatte |
 anupadāsukāsya vāg bhavati ya evaṃ veda //
 ṣaṭ padāny anu ni krāmati
 ṣaḍahaṃ vāṅ nāti vadati |
 uta saṃvatsarasyāyane yāvaty eva vāk tām ava runddhe
 saptame pade juhoti
 saptapadā śakvarī
 paśavaḥ śakvarī
 paśūn evāva runddhe
 sapta grāmyāḥ paśavaḥ saptāraṇyāḥ sapta chandām̐si |
 ubhayasyāvaruddhyai
 vasvy asi rudrāsīty āha
 rūpam evāsyā etan mahimānam // vyācaṣṭe
 bṛhaspatis tvā sumne raṇvatv ity āha
 brahma vai devānām bṛhaspatis |
 brahmaṇaivāsmai paśūn ava runddhe
 rudro vasubhir ā ciketv ity āha |
 āvṛttyai
 pṛthivyās tvā mūrdhann ā jigharmi devayajana ity āha
 pṛthivyā hy eṣa mūrdhā yad devayajanam
 iḍāyāḥ pada ity āha |
 iḍāyai hy etat padaṃ yat somakrayaṇyai
 ghṛtavati svāhā // ity āha
 yad evāsyai padād ghṛtam apīḍyata tasmād evam āha
 yad adhvaryur anagnāv āhutiṃ juhuyād andho 'dhvaryuḥ bhavatai{FN corrected in IS  Ed: bhavati} na yajñam̐ rakṣām̐si ghnanti
 kāṇḍekāṇḍe vai kriyamāṇe yajñam̐ rakṣām̐si jighām̐santi
 parilikhitam̐ rakṣaḥ parilikhitā arātaya ity āha
 rakṣasām apahatyai // idam aham̐ rakṣaso grīvā api kṛntāmi yo 'smān dveṣṭi yaṃ ca vayaṃ dviṣma ity āha
 dvau vāva puruṣau yaṃ caiva dveṣṭi yaś cainaṃ dveṣṭi tayor evānantarāyaṃ grīvāḥ kṛntati
 paśavo vai somakrayaṇyai padam |
 yāvattmūtam̐ saṃ vapati
 paśūn evāva runddhe |
 asme rāya iti saṃ vapati |
 ātmānam evādhvaryuḥ // paśubhyo nāntar eti
 tve rāya iti yajamānāya pra yachati
 yajamāna eva rayiṃ dadhāti
 tote rāya iti patniyai |
 ardho vā eṣa ātmano yat patnī
 yathā gṛheṣu nidhatte tādṛg eva tat
 tvaṣṭīmatī te sapeyety āha
 tvaṣṭā vai paśūnām mithunānām̐ rūpakṛt |
 rūpam eva paśuṣu dadhāti |
 asmai vai lokāya gārhapatya ā dhīyate 'muṣmā āhavanīyas |
 yad gārhapatya upavaped asmiM loke paśumānt syāt |
 yad āhavanīye 'muṣmiM loke paśumānt syāt |
 ubhayor upa vapati |
 ubhayor evainaṃ lokayoḥ paśumantaṃ karoti //
 brahmavādino vadanti
 vicityaḥ somā na vicityā iti
 somo vā oṣadhīnām̐ rājā
 tasmin yad āpannaṃ grasitam evāsya tat |
 yad vicinuyād yathāsyād grasitaṃ niṣkhidati tādṛg eva tat |
 yan na vicinuyād yathākṣann āpannaṃ vidhāvati tādṛg eva tat
 kṣodhulo 'dhvaryuḥ syāt kṣodhuko yajamānaḥ
 somavikrayint somam̐ śodhayety eva brūyāt |
 yadītaram // yadītaram ubhayenaiva somavikrayiṇam arpayati
 tasmāt somavikrayī kṣodhukas |
 aruṇo ha smāhaupaveśiḥ
 somakrayaṇa evāhaṃ tṛtīyasavanam ava rundha iti
 paśūnāṃ carman mimīte paśūn evāva runddhe
 paśavo hi tṛtīyam̐ savanam |
 yaṃ kāmayeta |
 apaśuḥ syād ity ṛkṣatas tasya mimīta |
 ṛkṣaṃ vā apaśavyam
 apaśur eva bhavati
 yaṃ kāmayeta
 paśumānt syāt // iti lomatas tasya mimīta |
 etad vai paśūnām̐ rūpam |
 rūpeṇaivāsmai paśūn ava runddhe
 paśumān eva bhavati |
 apām ante krīṇāti
 sarasam evainaṃ krīṇāti |
 amātyo 'sīty āha |
 amaivainaṃ kurute
 śukras te graha ity āha
 śukro hy asya grahas |
 anasācha yāti
 mahimānam evāsyācha yāti |
 anasā // acha yāti
 tasmād anovāhyam̐ same jīvanam |
 yatra khalu vā etam̐ śīrṣṇā haranti
 tasmāc chīrṣahāryaṃ girau jīvanam
 abhi tyaṃ devam̐ savitāram ity atichandasarcā mimīte |
 atichandā vai sarvāṇi chandām̐si
 sarvebhir evainaṃ chandobhir mimīte
 varṣma vā eṣā chandasāṃ yad atichandās |
 yad atichandasarcā mimīte varṣmaivainam̐ samānānāṃ karoti |
 ekayaikayotsargam // mimīte 'yātayāmniyāyātayāmniyaivainam mimīte
 tasmān nānāvīryā{FN corrected in IS  Ed: nānā vīryā} aṅgulayaḥ
 sarvāsv aṅguṣṭham upa ni gṛhṇāti
 tasmāt samāvadvīryo 'nyābhir aṅgulibhis
 tasmāt sarvā anu saṃ carati
 yat saha sarvābhir mimīta sam̐śliṣṭā aṅgulayo jāyeran |
 ekayaikayotsargam mimīte
 tasmād vibhaktā jāyante
 pañca kṛtvo yajuṣā mimīte
 pañcākṣarā paṅktiḥ
 pāṅkto yajñas |
 yajñam evāva runddhe
 pañca kṛtvas tūṣṇīm // daśa sam padyante
 daśākṣarā {virāḍ < virāj}
 annaṃ {virāḍ < virāj}
 virājaivānnādyam ava runddhe
 yad yajuṣā mimīte bhūtam evāva runddhe
 yat tūṣṇīm bhaviṣyat
 yad vai tāvān eva somaḥ syād yāvantam mimīte yajamānasyaiva syān nāpi sadasyānām
 prajābhyas tvety upa sam ūhati
 sadasyān evānvābhajati
 vāsasopa nahyati
 sarvadevatyaṃ vai // vāsaḥ
 sarvābhir evainaṃ devatābhiḥ sam ardhayati
 paśavo vai somaḥ
 prāṇāya tvety upa nahyati
 prāṇam eva paśuṣu dadhāti
 vyānāya tvety anu śṛnthati
 vyānam eva paśuṣu dadhāti
 tasmāt svapantam prāṇā na jahati //
 yat kalayā te śaphena te krīṇānīti paṇetāgoargham̐ somaṃ kuryād agoarghaṃ yajamānam agoargham adhvaryum |
 gos tu mahimānaṃ nāva tiret |
 gavā te krīṇānīty eva brūyāt |
 goargham eva somaṃ karoti goarghaṃ yajamānaṃ goargham adhvaryum |
 na gor mahimānam ava tirati |
 ajayā krīṇāti
 satapasam evainaṃ krīṇāti
 hiraṇyena krīṇāti
 saśukram eva // enaṃ krīṇāti
 dhenvā krīṇāti
 sāśiram evainaṃ krīṇāti |
 ṛṣabheṇa krīṇāti
 sendram evainaṃ krīṇāti |
 anaḍuhā krīṇāti
 vahnir vā anaḍvān
 vahninaiva vahni yajñasya krīṇāti
 mithunābhyāṃ krīṇāti
 mithunasyāvaruddhyai
 vāsasā krīṇāti
 sarvadevatyaṃ vai vāsaḥ sarvābhya evainaṃ devatābhyaḥ krīṇāti
 daśa sam padyante
 daśākṣarā virāḍ annaṃ virāḍ virājaivānnādyam ava runddhe //
 tapasas tanūr asi prajāpater varṇa ity āha
 paśubhya eva tad adhvaryur ni hnuta ātmano 'nāvraskāya gachati śriyam pra paśūn āpnoti ya evaṃ veda
 śukraṃ te śukreṇa krīṇāmīty āha yathāyajur evaitat |
 devā vai yena hiraṇyena somam akrīṇan tat abhīṣahā punar ādadata ko hi tejasā vikreṣyata iti
 yena hiraṇyena // somaṃ krīṇīyāt tad abhīṣahā punar ā dadīta teja evātman dhatte |
 asme jyotiḥ somavikrayiṇi tama ity āha
 jyotir eva yajamāne dadhāti
 tamasā somavikrayiṇam arpayati
 yad anupagrathya hanyād dandaśūkās tām̐ samām̐ sarpāḥ syus |
 idam aham̐ sarpāṇāṃ dandaśūkānāṃ grīvā upa grathnāmīty āhādandaśūkās tām̐ samām̐ sarpā bhavanti tamasā somavikrayiṇaṃ{FN corrected in IS  Ed: somavikrayiṇaṃ} vidhyati
 svāna // bhrājety āhaite vā amuṣmiM loke somam arakṣan tebhyo 'dhi somam āharan
 yad etebhyaḥ somakrayaṇān nānudiśed akrīto 'sya somaḥ syān nāsyaite 'muṣmiM loke somam̐ rakṣeyus |
 yad etebhyaḥ somakrayaṇān anudiśati krīto 'sya somo bhavaty ete 'syāmuṣmiM loke somam̐ rakṣanti //
 vāruṇo vai krītaḥ soma upanaddhas |
 mitro na ehi sumitradhā ity āha
 śāntyai |
 indrayorum ā viśa dakṣiṇam ity āha
 devā vai yam̐ somam akrīṇan tam indrayorau dakṣiṇa āsādayan |
 eṣa khalu vā etarhīndro yo yajate
 tasmād evam aha |
 ud āyuṣā svāyuṣety āha
 devatā evānvārabhyot // tiṣṭhati |
 urv antarikṣam anv ihīty āha |
 antarikṣadevatyo hy etarhi somas |
 adityāḥ sado 'sy adityāḥ sada ā sīdety āha
 yathāyajur evaitat |
 vi vā enam etad ardhayati yad vāruṇam̐ santam maitraṃ karoti
 vāruṇyarcā sādayatisvayaivainaṃ devatayā sam ardhayati
 vāsasā paryānahyati
 sarvadevatyaṃ vai vāsaḥ
 sarvābhir eva // enaṃ devatābhiḥ sam ardhayati |
 atho rakṣasām apahatyai
 vaneṣu vy antarikṣaṃ tatānety āha
 vaneṣu hi vy antarikṣaṃ tatān
 vājam arvatsv ity āha
 vājam̐ hy arvatsu
 payo aghniyāsv ity āha
 payo hy aghniyāsu
 hṛtsu kratum ity āha
 hṛtsu hi kratum |
 varuṇo vikṣv agnim ity āha
 varuṇo hi vikṣv agnim |
 divi sūryam // ity āha
 divi hi sūryam |
 somam adrāv ity āha
 grāvāṇo vā adrayas
 teṣu vā eṣa somaṃ dadhāti yo yajate
 tasmād evam āha |
 ud u tyaṃ jātavedasam iti sauryarcā kṛṣṇājinam pratyānahyati
 rakṣasām apahatyai |
 usrāv etaṃ dhūrṣāhāv ity āha
 yathāyajur evaitat
 pra cyavasva bhuvas pata ity āha
 bhūtānām̐ hi // eṣa patis |
 viśvāny abhi dhāmānīty āha
 viśvāni hy eṣo 'bhi dhāmāni pracyavate
 mā tvā pariparī vidad ity āha
 yad evādaḥ somaṃ āhriyamāṇaṃ gandharvo viśvāvasuḥ paryamuṣṇāt tasmād evam āha |
 aparimoṣāya
 yajamānasya svastyayany asīty āha
 yajamānasyaivaiṣa yajñasyānvārambhas |
 anavachittyai
 varuṇo vā eṣa yajamānam abhy aiti yat // krītaḥ soma upanaddhas |
 namo mitrasya varuṇasya cakṣas ity āha
 śāntyai |
 ā somaṃ vahanti |
 agninā prati tiṣṭhate
 tau sambhavantau yajamānam abhi sam bhavataḥ
 purā khalu vāvaiṣa medhāyātmānam ārabhya carati yo dīkṣitas |
 yad agnīṣomīyam paśum ālabhata ātmaniṣkrayaṇa evāsya {sa < sas}
 tasmāt tasya nāśyam
 puruṣaniṣkrayaṇa iva hi |
 atho khalv āhus |
 agnīṣomābhyāṃ vā indro vṛtram ahann iti
 yad agnīṣomīyam paśum ālabhate vārtraghna evāsya {sa < sas}
 tasmād v āśyam |
 vāruṇyarcā pari carati
 svayaivainaṃ devatayā pari carati //
 yad ubhau vimucyātithyaṃ gṛhṇīyād yajñaṃ vi chindyāt |
 yad ubhāv avimucya yathānāgatāyātithyaṃ kriyate tādṛg eva tat |
 vimukto 'nyo 'naḍvān bhavaty avimukto 'nyo 'thātithyaṃ gṛhṇāti yajñasya saṃtatyai
 patny anvārabhate
 patnī hi pārīṇahyasyeśe patniyaivānumataṃ nir vapati
 yad vai patnī yajñasya karoti mithunaṃ tat |
 atho patniyā eva // eṣa yajñasyānvārambho 'navachittyai
 yāvadbhir vai rājānucarair āgachati sarvebhyo vai tebhya ātithyaṃ kriyate chandām̐si khalu vai somasya rājño 'nucarāṇi |
 agner ātithyam asi viṣṇave tvety āha gāyatriyā evaitena karoti
 somasyātithyam asi viṣṇave tvety āha triṣṭubha evaitena karoti |
 atither ātithyam asi viṣṇave tvety āha jagatyai // evaitena karoti |
 agnaye tvā rāyaspoṣadāvne viṣṇave tvety āhānuṣṭubha evaitena karoti
 śyenāya tvā somabhṛte viṣṇave tvety āha gāyatriyā evaitena karoti
 pañca kṛtvo gṛhṇāti pañcākṣarā paṅktiḥ pāṅkto yajño yajñam evāva runddhe
 brahmavādino vadanti
 kasmāt satyād gāyatriyā ubhayata ātithyasya kriyata iti
 yad evādaḥ somam ā // aharat tasmād gāyatriyā ubhayata ātithyasya kriyate purastāc copariṣṭāc ca
 śiro vā etad yajñasya yad ātithyaṃ navakapālaḥ puroḍāśo bhavati tasmān navadhā śiro viṣyūtam |
 navakapālaḥ puroḍāśo bhavati te trayas trikapālās trivṛtā stomena sammitās tejas trivṛt teja eva yajñasya śīrṣan dadhāti
 navakapālaḥ puroḍāśo bhavati te trayas trikapālās trivṛtā prāṇena sammitās trvṛd vai // prāṇas trivṛtam eva prāṇam abhipūrvaṃ yajñasya śīrṣan dadhāti
 prajāpater vā etāni pakṣmāṇi yad aśvavālā aikṣavī tiraścī yad āśvavālaḥ prastaro bhavaty aikṣavī tiraścī prajāpater eva tac cakṣuḥ sam bharati
 devā vai yā āhutīr ajuhavus tā asurā niṣkāvam ādan te devāḥ kārṣmaryam apaśyan karmaṇyo vai
 karmainena kurvīteti te kārṣmaryamayān paridhīn // akurvata tair vai te rakṣām̐sy apāghnata
 yat kārṣmaryamayāḥ paridhayo bhavanti rakṣasām apahatyai
 sam̐ sparśayati rakṣasām ananvavacārāya
 na purastāt pari dadhāty ādityo hy evodyan purastād rakṣām̐sy apahanti |
 ūrdhve samidhāv ā dadhāty upariṣṭād eva rakṣām̐sy apahanti
 yajuṣānyāṃ tūṣṇīm anyām mithunatvāya
 dve ā dadhāti dvipād yajamānaḥ pratiṣṭhityai
 brahmavādino vadanti // agniś ca vā etau somaś ca kathā somāyātithyaṃ kriyate nāgnaya iti
 yad agnāv agnim mathitvā praharati tenaivāgnaya ātithyaṃ kriyate |
 atho khalv āhur agniḥ sarvā devatā iti yad dhavir āsādyāgnim manthati havyāyaivāsannāya sarvā devatā janayati //
 devāsurāḥ saṃyattā āsan
 te devā mitho vipriyā āsan
 te 'nyo'nyasmai jyaiṣṭhyāyātiṣṭhamānāḥ pañcadhā vy akrāmann agnir vasubhiḥ somo rudrair indro marudbhir varuṇa ādityair bṛhaspatir viśvair devais
 te 'manyanta |
 asurebhyo vā idam bhrātṛvyebhyo radhyāmo yan mitho vipriyāḥ smo yā na imāḥ priyās tanuvas tāḥ samavadyāmahai tābhyaḥ sa nir ṛchād yaḥ // naḥ prathamo 'nyo'nyasmai druhyād iti
 tasmād yaḥ satānūnaptriṇām prathamo druhyati sa ārtim ārchati
 yat tānūnaptram̐ samavadyati bhrātṛvyābhibhūtyai
 bhavaty ātmanā parāsya bhrātṛvyo bhavati
 pañca kṛtvo 'va dyati
 pañcadhā hi te tat samavādyanta |
 atho pañcākṣarā paṅktiḥ
 pāṅkto yajñas |
 yajñam evāva runddhe |
 āpataye tvā gṛhṇāmīty āha
 prāṇo vai // āpatiḥ
 prāṇam eva prīṇāti
 paripataya ity āha
 mano vai paripatis |
 mana eva prīṇāti
 tanūnaptra ity āha
 tanuvo hi te tāḥ samavādyanta
 śākvarāyety āha
 śaktyai hi te tāḥ samavādyanta
 śakmann ojiṣṭhāyety āha |
 ojiṣṭham̐ hi te tad ātmanaḥ samavādyanta |
 anādhṛṣṭam asya anādhṛṣyam ity āha |
 anādhṛṣṭam̐ hy etad anādhṛṣyam |
 devānām ojaḥ // ity āha
 devānām̐ hy etad ojas |
 abhiśastipā anabhiśastenyam ity āha |
 abhiśastipā hy etad anabhiśastenyam
 anu me dīkṣāṃ dīkṣāpatir manyatām ity āha
 yathāyajur evaitat |
 ghṛtaṃ vai devā vajraṃ kṛtvā somam aghnan |
 antikam iva khalu vā asyaitac caranti yat tānūnaptreṇa pracaranti |
 am̐śuram̐śs te deva somā pyāyatām ity āha
 yat // evāsyāpuvāyate yan mīyate tad evāsyaitenā pyāyayati |
 ā tubhyam indraḥ pyāyatām ā tvam indrāya pyāyasvety āha |
 ubhāv evendraṃ ca somaṃ cā pyāyayati |
 ā pyāyaya sakhīnt sanyā medhayety āha |
 ṛtvijo vā asya sakhāyas
 tān evā pyāyayati
 svasti te deva soma sutyām aśīya // ity āha |
 āśiṣaṃ evaitām ā śāste
 pra vā ete 'smāl lokāc cyavante ye somam āpyāyayanti |
 antarikṣadevatyo hi soma āpyāyitas |
 eṣṭā rāyaḥ preṣe bhagāyety āha
 dyāvāpṛthivībhyām eva namaskṛtyāsmiM loke prati tiṣṭhanti
 devāsurāḥ saṃyattā āsan
 te devā bibhyato 'gnim prāviśan
 tasmād āhus |
 agniḥ sarvā devatā iti
 te // agnim eva varūthaṃ kṛtvāsurān abhy abhavan |
 agnim iva khalu vā eṣa pra viśati yo 'vāntaradīkṣām upaiti
 bhrātṛvyābhibhūtyai
 bhavaty ātmanā parāsya bhrātṛvyo bhavati |
 ātmānam eva dīkṣayā pāti prajām avāntaradīkṣayā
 saṃtarām mekhalām̐ samāyachate
 prajā hy ātmano 'ntaratarā
 taptavrato bhavati
 madantībhir mārjayate
 nir hy agniḥ śītena vāyati
 samiddhyai
 yā te agne rudriyā tanūr ity āha
 svayaivainad devatayā vratayati
 sayonitvāya śāntyai //
 teṣām asurāṇāṃ tisraḥ pura āsann ayasmayy avamātha rajatātha hariṇī
 tā devā jetuṃ nāśaknuvan tā upasadaivājigīṣan
 tasmād āhur yaś caivaṃ veda yaś ca na |
 upasadā vai mahāpuraṃ jayantīti
 ta iṣum̐ sam askurvatāgnim anīkam̐ somam̐ śalyaṃ viṣṇuṃ tejanam |
 te 'bruvan
 ka imām asiṣyatīti //
 rudra ity abruvan rudro vai krūraḥ so 'syatv iti
 so 'bravīt |
 varaṃ vṛṇā aham eva paśūnām adhipatir asānīti tasmād rudraḥ paśūnām adhipatis
 tām̐ rudro 'vāsṛjat sa tisraḥ puro bhittvaibhyo lokebhyo 'surān prāṇudata
 yad upasada upasadyante bhrātṛvyaparāṇuttayai
 nānyām āhutim purastāj juhuyāt |
 yad anyām āhutim purastāj juhuyāt // anyan mukhaṃ kuryāt
 sruvenāghāram ā ghārayati yajñasya prajñatyai
 parāṅ atikramya juhoti
 parāca evaibhyo lokebhyo yajamāno bhrātṛvyān pra ṇudate
 punar atyākramyopasadaṃ juhoti
 praṇudyaivaibhyo lokebhyo {F bhrātṛvyāñ}{W bhrātrivyāñ}{GOLS bhrātṛvyāñ} jitvā bhratṛvyalokam abhyārohati
 devā vai yāḥ prātar upasada upāsīdann ahnas tābhir asurān prāṇudanta
 yāḥ sāyam̐ rātriyai tābhis |
 yat sāyamprātar upasadaḥ // upasadyante 'horātrābhyām eva tad yajamāno bhrātṛvyān pra ṇudate
 yāḥ prātar yājyāḥ syus tāḥ sāyam puro'nuvākyāḥ kuryād ayātayāmatvāya
 tisra upasada upaiti traya ime lokā imān eva lokān prīṇāti
 ṣaṭ sam padyante ṣaḍ vā ṛtava ṛtūn eva prīṇāti dvādaśāhīne soma upaiti dvādaśa māsāḥ saṃvatsaraḥ saṃvatsaram eva prīṇāti
 caturvim̐śatiḥ sam // padyante
 caturvim̐śatir ardhamāsā ardhamāsān eva prīṇāti |
 ārāgrām avāntaradīkṣām upeyād yaḥ kāmayeta |
 asmin me loke 'rdhukam̐ syād ity ekam agre 'the dvāv atha trīn atha catura eṣā vā ārāgrāvāntaradīkṣāsminn evāsmai loke 'rdhukam bhavati
 parovarīyasīm avāntaradīkṣām upeyād yaḥ kāmayeta |
 amuṣmin me loke 'rdhukam̐ syād iti caturo 'gre 'the trīn atha dvāv athaikam eṣā vai parovarīyasy avānataradīkṣāmuṣminn evāsmai loke 'rdhukam bhavati //
 suvargaṃ vā ete lokaṃ yanti ya upasada upayanti
 teṣāṃ ya unnayate hīyata eva {sa < sas}
 nod aneṣīti sūnnīyam iva
 yo vai svārthetāṃ yatām̐ śrānto hīyata uta sa niṣṭyāya saha vasati
 tasmāt sakṛd unnīya nāparam unnayeta
 dadhnon nayeta |
 etad vai paśūnām̐ rūpam |
 rūpeṇaiva paśūn ava runddhe //
 yajño devebhyo nilāyata viṣṇū rūpaṃ kṛtvā
 sa pṛthivīm prāviśat
 taṃ devā hastānt sam̐rabhyaichan
 tam indra uparyupary aty akrāmat
 so 'bravīt
 ko māyam uparyupary aty akramīd iti |
 ahaṃ durge hantety atha kas tvam iti |
 ahaṃ durgād āharteti
 so 'bravīt |
 durge vai hantāvocathā varāho 'yaṃ vāmamoṣaḥ //
 saptānāṃ girīṇām parastād vittaṃ vedyam asurāṇām bibharti taṃ jahi yadi durge hantāsīti
 sa darbhapuñjīlam udvṛhya saptagirīn bhittvā tam ahan |
 so 'bravīt |
 durgād vā āhartāvocathā etam ā hareti
 tam ebhyo yajña eva yajñam āharat |
 yat tad vittaṃ vedyam asurāṇām avindanta tad ekaṃ vedyai veditvam
 asurāṇām // vā iyam agra āsīt |
 yāvad āsīnaḥ parāpaśyati tāvad devānām |
 te devā abruvan |
 astv eva no 'syām apīti
 kiyad vo dāsyāma iti
 yāvad iyam̐ salāvṛkī triḥ parikrāmati tāvan no datteti
 sa indraḥ salāvṛkī rūpaṃ kṛtvemāṃ triḥ sarvataḥ pary akrāmat
 tad imām avindanta
 yad imām avindanta tad vedyai veditvam //
 sā vā iyam̐ sarvaiva vedis |
 iyati śakṣyāmīti tvā avamāya yajante
 trim̐śat padāni paścāt tiraścī bhavati ṣaṭtrim̐śat prācī caturvim̐śatiḥ purastāt tiraścī
 daśadaśa sam padyante
 daśākṣarā {virād < virāj}
 annaṃ {virād < virāj}
 virājaivānnādyam ava runddhe |
 ud dhanti
 yad evāsyā amedhyaṃ tad apa hanti |
 ud dhanti
 tasmād oṣadhayaḥ parā bhavanti
 barhi stṛṇāti
 tasmād oṣadhayaḥ punar ā bhavanti |
 uttaram barhiṣa uttarabarhi stṛṇāti
 prajā vai barhir yajamāna uttarabarhis |
 yajamānam evāyajamānād uttaraṃ karoti
 tasmād yajamāno 'yajamānād uttaraḥ //
 yad vā anīśāno bhāram ādatte vi vai sa liśate
 yad dvādaśa sāhnasyopasadaḥ syus tisro 'hīnasya yajñasya viloma kriyeta
 tisra eva sāhnasyopasado dvādaśāhīnasya yajñasya savīryatvāyātho saloma kriyate
 vatsasyaika stano bhāgī hi so 'thaikam̐ stanaṃ vratam upaity atha dvāv atha trīn atha catura etad vai // kṣurapavi nāma vrataṃ yena pra jātān bhrātṛvyān nudate prati janiṣyamāṇān atho kanīyasaiva bhūya upaiti
 caturo 'gre stanān vratam upaity atha trīn atha dvāv athaikam etad vai sujaghanaṃ nāma vrataṃ tapasyam̐ suvargyam atho praiva jāyate prajayā paśubhis |
 yavāgū rājanyasya vrataṃ krūreva vai yavāgūḥ krūra iva // rājanyo vajrasya rūpam̐ samṛddhyai |
 āmikṣā vaiśyasya pākayajñasya rūpam puṣṭyai
 payo brāhmaṇasya tejo vai brāhmaṇas tejaḥ payas tejasaiva tejaḥ paya ātman dhatte |
 atho payasā vai garbhā vardhante garbha iva khalu vā eṣa yad dīkṣito yad asya payo vratam bhavaty ātmānam eva tad vardhayati
 trivrato vai manur āsīd dvivratā asurā ekavratāḥ // devās |
 prātar madhyaṃdine sāyaṃ tan manor vratam āsīt pākayajñasya rūpam puṣṭyai
 prātaś ca sāyaṃ cāsurāṇāṃ nirmadhyaṃ kṣudho rūpaṃ tatas te parābhavan
 madhyaṃdine madhyarātre devānāṃ tatas te 'bhavant suvargaṃ lokam āyan
 yad asya madhyaṃdine madhyarātre vratam bhavati madhyato vā annena bhuñjate madhyata eva tad ūrjaṃ dhatte bhrātṛvyābhibhūtyai 
 bhavaty ātmanā // parāsya bhrātṛvyo bhavati
 garbho vā eṣa yad dīkṣito yonir dīkṣitavimitaṃ yad dīkṣito dīkṣitavimitāt pravased yathā yoner garbha skandati tādṛg eva tan na pravastavyam ātmano gopīthāya |
 eṣa vai vyāghraḥ kulagopo yad agnis tasmād yad dīkṣitaḥ pravaset sa enam īśvaro 'nūtthāya hantor na pravastavyam ātmano guptyai
 dakṣiṇataḥ śaya etad vai yajamānasyāyatanam̐ sva evāyatane śaye |
 agnim abhyāvṛtya śaye devatā eva yajñam abhyāvṛtya śaye //
 purohaviṣi devayajane yājayed yaṃ kāmayeta |
 upainam uttaro yajño named abhi suvargaṃ lokaṃ jayed iti |
 etad vai purohavir devayajanaṃ yasya hotā prātaranuvākam anubruvann agnim apa ādityam abhi vipaśyati |
 upainam uttaro yajño namaty abhi suvargaṃ lokaṃ jayati |
 āpte devayajane yājayed bhrātṛvyavantam
 panthāṃ vādhisparśayet{FN corrected in IS  Ed: vā} kartaṃ vā
 yāvan nānase yātavai // na rathāyaitad vā āptaṃ devayajanam
 āpnoty eva bhrātṛvyaṃ nainam bhrātṛvya āpnoti |
 ekonnate devayajane yājajet paśukāmam
 ekonnatād vai devayajanād aṅgirasaḥ paśūn asṛjanta |
 antarā sadohavirdhāne unnatam̐ syāt |
 etad vā ekonnataṃ devayajanam
 paśumān eva bhavati
 tryunnate devayajane yājayet suvargakāmam |
 tryunnatād vai devayajanād aṅgirasaḥ suvargaṃ lokam āyan |
 antarāhavanīyaṃ ca havirdhānaṃ ca // unnatam̐ syād antarā havirdhānaṃ ca sadaś cāntarā sadaś ca gārhapatyaṃ ca |
 etad vai tryunnataṃ devayajanam |
 suvargam eva lokam eti
 pratiṣṭhite devayajane yājayet pratiṣṭhākāmam
 etad vai pratiṣṭhitaṃ devayajanaṃ yat sarvataḥ samam
 praty eva tiṣṭhati
 yatrānyāanyā oṣadhayo vyatiṣaktāḥ syus tad yājayet paśukāmam
 etad vai paśūnām̐ rūpam |
 rūpeṇaivāsmai paśūn // ava runddhe
 paśumān eva bhavati
 nirṛtigṛhīte devayajane yājayed yaṃ kāmayeta
 nirṛtyāsya yajñaṃ grāhayeyam iti |
 etad vai nirṛtigṛhītaṃ devayajanaṃ yat sadṛśyai satyā ṛkṣam |
 nirṛtyaivāsya yajñaṃ grāhayati
 vyāvṛtte devayajane yājayed vyāvṛtkāmaṃ yam pātre vā talpe vā mīmām̐seran
 prācīnam āhavanīyāt pravaṇam̐ syāt pratīcīnaṃ gārhapatyād etad vai vyāvṛttaṃ devayajanam |
 vi pāpmanā bhrātṛvyeṇā vartate
 nainam pātre na talpe mīmām̐sante
 kārye devayajane yājayed bhūtikāmam |
 kāryo vai puruṣas |
 bhavaty eva //
 tebhya uttaravediḥ sim̐hī rūpaṃ kṛtvobhayān antarāpakramyātiṣṭhat
 te devā amanyanta
 yantarān vā iyam upāvartsyati ta idam bhaviṣyantīti
 tām upāmantrayanta
 sābravīd
 varaṃ vṛṇai sarvān mayā kāmān vy aśnavatha pūrvāṃ tu māgner āhutir aśnavatā iti
 tasmād uttaravedim pūrvām agner vyāghārayanti
 vārevṛtam̐ hy asyai
 śamyayā pari mimīte // mātraivāsyai sātho yuktenaiva yuktam ava runddhe
 vittāyanī me 'sīty āha
 vittā hy enān āvat
 tiktāyanī me 'sīty āha
 tiktān hy enān āvat
 avatān mā nāthitam ity āha
 nāthitān hy enān āvad
 avatān mā vyathitam ity āha
 vyathitān hy enān āvad
 vider agnir nabho nāma // agne aṅgira iti trir harati
 ya evaiṣu lokeṣv agnayas
 tān evāva runddhe tūṣṇīṃ caturtham̐ haraty
 aniruktam evāva runddhe
 sim̐hīr asi mahiṣīr asīty āha
 sim̐hīr hy eṣā rūpaṃ kṛtvobhayān antarāpakramyātiṣṭhad
 uru prathasvoru te yajñapatiḥ prathatām ity āha
 yajamānam eva prajayā paśubhiḥ prathayati
 dhruvā // asīti sam̐ hanti dhṛtyai devebhyaḥ śundhasvadevebhyaḥ śumbhasvety ava cokṣati pra ca kirati śuddhyai |
 indraghoṣas tvā vasubhiḥ purastāt pātv ity āha digbhya evainām prokṣati
 devām̐ś ced uttaravedir upāvavartīhaiva vi jayāmahā ity asurā vajram udyatya devān abhy āyanta tān indraghoṣo vasubhiḥ purastād apa // anudata manojavāḥ pitṛbhir dakṣiṇataḥ pracetā rudraiḥ paścād viśvakarmādityair uttarato
 yad evam uttaravedim prokṣati digbhya eva tad yajamāno bhrātṛvyān praṇudata
 indro yatīnt sālāvṛkebhyaḥ prāyachat tān dakṣiṇata uttaravedyā ādan
 yat prokṣaṇīnām ucchiṣyeta tad dakṣiṇata uttaravedyai ni nayed
 yad eva tatra krūraṃ tat tena śamayati
 yaṃ dviṣyāt taṃ dhyāyec chucaivainam arpayati
 sottaravedir abravīt
 sarvān mayā kāmān vy aśnavatheti
 te devā akāmayanta |
 asurān bhrātṛvyān abhi bhavemeti
 te 'juhavuḥ
 sim̐hīr asi sapatnasāhī svāheti
 te 'srurān bhrātṛvyān abhy abhavan
 te 'surān bhrātṛvyān abhibhūyākāmayanta
 prajāṃ vindemahīti
 te 'juhavuḥ
 sim̐hīr asi suprajāvaniḥ svāheti
 te prajām avindanta
 te prajāṃ vittvā // akāmayanta
 paśūn vindemahīti
 te 'juhavuḥ
 sim̐hīr asi rāyaspoṣavaniḥ svāheti
 te paśūn avindanta
 te paśūn vittvākāmayanta
 pratiṣṭhāṃ vindemahīti
 te 'juhavuḥ
 sim̐hīr asy ādityavaniḥ svāheti
 ta imām pratiṣṭhām avindanta
 ta imām pratiṣṭhāṃ vittvākāmayanta
 devatā āśiṣa upeyāmeti
 te 'juhavuḥ
 sim̐hīr asy ā vaha devān devayate // yajamānāya svāheti
 te devatā āśiṣa upāyan
 pañca kṛtvo vyāghārayati
 pañcākṣarā paṅktiḥ
 pāṅkto yajñas |
 yajñam evāva runddhe |
 akṣṇyā vyāghārayati
 tasmād akṣṇayā paśavo 'ṅgāni pra haranti
 pratiṣṭhityai
 bhūtebhyas tveti srucam ud gṛhṇāti
 ya eva devā bhūtās teṣāṃ tad bhāgadheyam |
 tān eva tena prīṇāti
 pautudravān paridhīn pari dadhāti |
 eṣām // lokānāṃ vidhṛtyai |
 agnes trayo jyāyām̐so bhrātara āsan
 te devebhyo havyaṃ vahantaḥ prāmīyānta
 so 'gnir abibhed itthaṃ vāva sya ārtim āriṣyatīti
 sa nilāyata
 sa yāṃ vanaspatiṣv avasat tām pūtudrau yām oṣadhīṣu tām̐ sugandhitejane yām paśuṣu tām petvasyāntarā śṛṅge
 taṃ devatāḥ pariṣam aichan
 tam anv avindan
 tam abruvan //
 upa na ā vartasva havyaṃ no vaheti
 so 'bravīt |
 varaṃ vṛṇai yad eva gṛhītasyāhutasya bahiḥparidhi skandāt tan me bhrātṝṇām bhāgadheyam asad iti
 tasmād yad gṛhītasyāhutasya bahiḥparidhi skandati teṣāṃ tad bhāgadheyaṃ tān eva tena prīṇāti
 so 'manyata |
 asthanvanto me pūrve bhrātaraḥ prāmeṣatāsthāni śātayā iti
 sa yāni // asthāny aśātayata tat pūtudrv abhavat |
 yan mām̐sam upamṛtaṃ tad gulgulu yad etānt sambhārānt sambharaty agnim eva tat sam bharati |
 agneḥ purīṣam asīty āha |
 agner hy etat purīṣaṃ yat saṃbhārās |
 atho khalv āhus |
 ete vāvainaṃ te bhrātaraḥ pari śere yat pautudravāḥ paridhaya iti //
 baddham ava syati
 varuṇapāśād evaine muñcati
 pra ṇenekti medhye evaine karoti
 sāvitriyarcā hutvā havirdhāne pra vartayati
 savitṛprasūta evaine pra vartayati
 varuṇo vā eṣa durvāg ubhayato baddho yad akṣaḥ
 sa yad utsarjed yajamānasya gṛhān abhyutsarjet
 suvāg deva duryām̐ ā vadety āha
 gṛhā vai duryāḥ
 śāntyai
 patnī // upānakti
 patnī hi sarvasya mitram
 mitratvāya
 yad vai patnī yajñasya karoti mithunaṃ tat |
 atho patniyā evaiṣa yajñasyānvārambhonavachittyai
 vartmanā vā anvitya yajñam̐ rakṣām̐si jighām̐santi
 vaiṣṇavībhyām ṛgbhyāṃ vartmanor juhoti
 yajño vai viṣṇus |
 yajñād eva rakṣām̐sy apa hanti
 yad adhvaryur anagnāv āhutiṃ juhuyād andho 'dhvaryuḥ syād rakṣām̐si yajñam̐ hanyuḥ //
 hiraṇyam upāsya juhoti |
 agnivaty eva juhoti
 nāndho 'dhvaryur bhavati na yajñam̐ rakṣām̐si ghnanti
 prācī pretam adhvaraṃ kalpayantī ity āha
 suvargam evaine lokaṃ gamayati |
 atra ramethāṃ varṣman pṛthivyā ity āha
 varṣma hy etat pṛthivyā yad devayajanam |
 śiro vā etad yajñasya yad dhavirdhānam |
 divo vā viṣṇav uta vā pṛthivyāḥ // ity āśīrpadayarcā dakṣiṇasya havirdhānasya methīṃ ni hanti
 śīrṣata eva yajñasya yajamāna āśiṣo 'va runddhe
 daṇḍo vā auparas tṛtīyasya havirdhānasya vaṣaṭkāreṇākṣam achinat |
 yat tṛtīyaṃ chadir havirdhānayor udāhriyate tṛtīyasya havirdhānasyāvaruddhyai
 śiro vā etad yajñasya yad dhavirdhānam |
 viṣṇo rarāṭam asiviṣṇoḥ pṛṣṭham asīty āha
 tasmād etāvaddhā śiro viṣyūtam |
 viṣṇoḥ syūr asi viṣṇor dhruvam asīty āha
 vaiṣṇavam̐ hi devatayā havirdhānam |
 yam prathamaṃ granthiṃ grathnīyāt yat taṃ na visram̐sayed amehenādhvaryuḥ pra mīyeta
 tasmāt sa visrasyaḥ //
 devasya tvā savituḥ prasava ity abhrim ā datte prasūtyai |
 aśvinor bāhubhyām ity āha |
 aśvinau hi devānām adhvaryū āstām
 pūṣṇo hastābhyām ity āha yatyai
 vajra iva vā eṣā yad abhrir abhrir asi nārir asīty āha śāntyai
 kāṇḍekāṇḍe vai kriyamāṇe yajñam̐ rakṣām̐si jighām̐santi
 parilikhitam̐ rakṣaḥ parilikhitā arātaya ity āha rakṣasām apahatyai //
 idam aham̐ rakṣaso grīvā api kṛntāmi yo 'smān dveṣṭi yaṃ ca vayaṃ dviṣma ity āha dvau vāva puruṣau yaṃ caiva dveṣṭi yaś cainaṃ dveṣṭi tayor evānantarāyaṃ grīvāḥ kṛntati
 dive tvāntarikṣāya tvā pṛthivyai tvety āhaibhya evainaṃ lokebhyaḥ prokṣati
 parastād arvācīm prokṣati tasmāt // parastād arvācīm manuṣyā ūrjam upa jīvanti
 krūram iva vā etat karoti yat khanaty apo 'va nayati śāntyai
 yavamatīr ava nayaty ūrg vai yava ūrg udumbara ūrjaivorjam̐ sam ardhayati
 yajamānena sammitaudumbarī bhavati yāvān eva yajamānas tāvatīm evāsminn ūrjaṃ dadhāti
 pitṝṇām̐ sadanam asīti barhir ava stṛṇāti pitṛdevatyam // hy etad yan nikhātam |
 yad barhir anavastīrya minuyāt pitṛdevatyā nikhātā syād barhir avastīrya minoty asyām evaināṃ minoty atho svāruham evaināṃ karoti |
 ud divam̐ stabhānāntarikṣam pṛṇety āhaiṣāṃ lokānāṃ vidhṛtyai
 dyutānas tvā māruto minotv ity āha dyutāno ha sma vai māruto devānām audumbarīm minoti tenaiva // enām minoti
 brahmavaniṃ tvā kṣatravanim ity āha yathāyajur evaitat |
 ghṛtena dyāvāpṛthivī ā pṛṇethām ity audumbaryāṃ juhoti dyāvāpṛthivī eva rasenānakti |
 āntam anvavasrāvayaty āntam eva yajamānaṃ tejasānakti |
 aindram asīti chadir adhi ni dadhāty aindram̐ hi devatayā sadas |
 viśvajanasya chāyety āha viśvajanasya hy eṣā chāyā yat sadas |
 navachadi // tejaskāmasya minuyāt trivṛtā stomena sammitam tejas trivṛt tejasvy eva bhavati |
 ekādaśachadīndriyakāmasyaikādaśākṣarā tṛṣṭug indriyaṃ triṣṭug indriyāvy eva bhavati
 pañcadaśachadi bhrātṛvyavataḥ pañcadaśo vajro bhrātṛvyābhibhūtyai
 saptadaśachadi prajākāmasya saptadaśaḥ prajāpatiḥ prajāpater āptyai |
 ekavim̐śatichadi {F pratiṣṭhākāmasyaikavim̐śa}{W pratiṣṭhākamasyaikavim̐śa}{GOLS pratiṣṭhākamasyaikavim̐śas} stomānām pratiṣṭhā pratiṣṭhityai |
 udaraṃ vai sada ūrg udumbaro madhyata audumbarīm minoti madhyata eva prajānām ūrjaṃ dadhāti tasmāt // madhyata ūrjā bhuñjate
 yajamānaloke vai dakṣiṇāni chadīm̐ṣi bhrātṛvyaloka uttarāṇi dakṣiṇāny uttarāṇi karoti yajamānam evāyajamānād uttaraṃ karoti tasmād yajamāno 'yajamānād uttaras |
 antarvartān karoti vyāvṛttyai tasmād araṇyam prajā upa jīvanti
 pari tvā girvaṇo gira ity āha yathāyajur evaitat |
 indrasya syūr asīndrasya dhruvam asīty āhaindram̐ hi devatayā sadas |
 yam prathamaṃ granthiṃ grathnīyād yat taṃ na visram̐sayed amehenādhvaryuḥ pra mīyeta tasmāt sa visrasyaḥ //
 śiro vā etad yajñasya yad dhavirdhānam prāṇā uparavās |
 havirdhāne khāyante
 tasmāc chīrṣan prāṇās |
 adhastāt khāyante
 tasmād adhastāc chīrṣṇaḥ prāṇās |
 rakṣohaṇo valagahano vaiṣṇavān khanāmīty āha
 vaiṣṇavā hi devatayoparavās |
 asurā vai niryanto devānām prāṇeṣu valagān ny akhanan
 tān bāhumātre 'nv avindan
 tasmād bāhumātrāḥ khāyante |
 idam ahaṃ taṃ valagaṃ ud vapāmi //
 yaṃ naḥ samāno yam asamāno nicakhānety āha
 dvau vāva puruṣau yaś caiva samāno yaś cāsamānas |
 yam evāsmai tau valagaṃ nikhanastas tam evod vapati
 saṃ tṛṇatti
 tasmāt saṃtṛṇṇā antarataḥ prāṇās |
 na sam bhinatti
 tasmād asambhinnāḥ prāṇās |
 apo 'va nayati
 tasmād ārdrā antarataḥ prāṇās |
 yavamatīr ava nayati //
 ūrg vai yavaḥ
 prāṇā uparavāḥ
 prāṇeṣv evorjaṃ dadhāti
 barhir ava stṛṇāti
 tasmāl lomaśā antarataḥ prāṇās |
 ājyena vyāghārayati
 tejo vā ājyam
 prāṇā uparavāḥ
 prāṇeṣv eva tejo dadhāti
 hanū vā ete yajñasya yad adhiṣavaṇe
 na saṃ tṛṇatti |
 asaṃtṛṇṇe hi hanū
 atho khalu dīrghasome saṃtṛdye
 dhṛtyai
 śiro vā etad yajñasya yad dhavirdhānam //
 prāṇā uparavā hanū adhiṣavaṇe jihvā carma grāvāṇo dantā mukham āhavanīyo nāsikottaravedir udaram̐ sadas |
 yadā khalu vai jihvayā datsv adhi khādaty atha mukhaṃ gachati
 yadā mukhaṃ gachaty athodaraṃ gachati
 tasmād dhavirdhāne carmann adhi grāvabhir abhiṣutyāhavanīye hutvā pratyañcaḥ paretya sadasi bhakṣayanti
 yo vai virājo yajñamukhe dohaṃ veda
 duha evainām
 iyaṃ vai {virāṭ < virāj}
 tasyai tvak carmodho 'dhiṣavaṇe stanā uparavā grāvāṇo vatsā ṛtvijo duhanti somaḥ payas |
 ya evaṃ veda duha evainām //
 cātvālād dhiṣṇiyān upa vapati
 yonir vai yajñasya cātvālaṃ yajñasya sayonitvāya
 devā vai yajñam parājayanta
 tam āgnīdhrāt punar apājayan |
 etad vai yajñasyāparājitaṃ yad āgnīdhram |
 yad āgnīdhrād dhiṣṇiyān viharati yad eva yajñasyāparājitaṃ tata evainam punas tanute
 parājityeva khalu vā ete yanti ye bahiṣpavamānam̐ sarpanti
 bahiṣpavamāne stute // āha |
 agnīd agnīn vi hara barhi stṛṇāhi puroḍāśām̐ alaṃ kurv iti
 yajñam evāpajitya punas tanvānā yanti |
 aṅgārair dve savane vi harati śalākābhis tṛtīyam |
 saśukratvāya |
 atho sam bharaty evainad |
 dhiṣṇiyā vā amuṣmiM loke somam arakṣan
 tebhyo 'dhi somam āharan
 tam anvavāyan tam pary aviśan
 ya evaṃ veda vindate // pariveṣṭāram |
 te somapīthena vy ārdhyanta
 te deveṣu somapītham aichanta
 tān devā abruvan
 dvedve nāmanī kurudhvam atha pra vāpsyatha na veti |
 agnayo vā atha dhiṣṇiyās
 tasmād dvināmā brāhmaṇo 'rdhukas
 teṣāṃ ye nediṣṭham paryaviśan te somapītham prāpnuvann āhavanīya āgnīdhrīyo hotrīyo mārjālīyas
 tasmāt teṣu juhvati |
 atihāya vaṣaṭ karoti
 vi hi // ete somapīthenārdhyanta
 devā vai yāḥ prācīr āhutīr ajuhavur ye purastād asurā āsan tām̐s tābhiḥ prāṇudanta
 yāḥ pratīcīr ye paścād asurā āsan tām̐s tābhir apānudanta
 prācīr anyā āhutayo hūyante pratyaṅṅ āsīno dhiṣṇiyān vyāghārayati
 paścāc caiva purastāc ca yajamāno bhrātṛvyān pra ṇudate
 tasmāt parācīḥ prajāḥ pra vīyante pratīcīḥ // jāyante
 prāṇā vā ete yad dhiṣṇiyās |
 yad adhvaryuḥ pratyaṅ dhiṣṇiyān atisarpet prāṇānt saṃ karṣet
 pramāyukaḥ syāt |
 nābhir vā eṣā yajñasya yad dhotā |
 ūrdhvaḥ khalu vai nābhyai prāṇo 'vāṅ apānas |
 yad adhvaryuḥ pratyaṅ hotāram atisarped apāne prāṇaṃ dadhyāt pramāyukaḥ syāt |
 nādhvaryur upa gāyet |
 vāgvīryo vā adhvaryus |
 yad adhvaryur upagāyed udgātre // vācam̐ sam pra yached upadāsukāsya vāk syāt |
 brahmavādino vadanti
 nāsam̐sthite some 'dhvaryuḥ pratyaṅk sado 'tīyād atha kathā dākṣiṇāni hotum eti yāmo hi sa teṣāṃ kasmā aha devā yāmaṃ vāyāmaṃ vānu jñāsyantīti |
 uttareṇāgnīdhram parītya juhoti dākṣiṇāni
 na prāṇānt saṃ karṣati
 ny anye dhiṣṇiyā upyante nānye
 yān nivapati tena tān prīṇāti
 yān na nivapati yad anudiśati tena tān //
 suvargāya vā etāni lokāya hūyante yad vaisarjanāni
 dvābhyāṃ gārhapatye juhoti
 dvipād yajamānaḥ
 pratiṣṭhityai |
 āgnīdhre juhoti |
 antarikṣa evā kramate |
 āhavanīye juhoti
 suvargam evainaṃ lokaṃ gamayati
 devān vai suvargaṃ lokaṃ yato rakṣām̐sy ajighām̐san
 te somena rājñā rakṣām̐sy apahatyāptum ātmānaṃ kṛtvā suvargaṃ lokam āyan
 rakṣasām anupalābhāyā |
 āttaḥ somo bhavaty atha // vaisarjanāni juhoti rakṣasām apahatyai
 tvam̐ soma tanūkṛdbhya ity āha
 tanūkṛd dhy {eṣa < eṣas}
 dveṣobhyo 'nyakṛtebhya ity āha |
 anyakṛtāni hi rakṣām̐si |
 uru yantāsi varūtham ity āha |
 uru ṇas kṛdhīti vāvaitad āha
 ṣāṇo aptur ājyasya vetv ity āha |
 aptum eva yajamānaṃ kṛtvā suvargaṃ lokaṃ gamayati
 rakṣasām anupalābhāya |
 ā somaṃ dadate // ā grāvṇa ā vāyavyāny ā droṇakalaśam
 ut patnīm ā nayanti |
 anv anām̐si pra vartayanti
 yāvad evāsyāsti tena saha suvargaṃ lokam eti
 nayavatyarcāgnīdhre juhoti
 suvargasya lokasyābhinītyai
 grāvṇo vāyavyāni droṇakalaśam āgnīdhra upa vāsayati
 vi hy enaṃ tair gṛhṇate
 yat sahopavāsayed apuvāyeta
 saumyarcā pra pādayati
 svayā // evainaṃ devatayā pra pādayati |
 adityāḥ sado 'sy adityāḥ sada ā sīdety āha
 yathāyajur evaitat |
 yajamāno vā etasya purā goptā bhavati |
 eṣa vo deva savitaḥ soma ity āha
 savitṛprasūta evainaṃ devatābhyaḥ sam pra yachati |
 etat tvam̐ soma devo devān upāgā ity āha
 devo hy eṣa san // devān upaiti |
 idam aham manuṣyo manuṣyān ity āha
 manuṣyo hy eṣa san manuṣyān upaiti
 yad etad yajur na brūyād aprajā apaśur yajamānaḥ syāt
 saha prajayā saha rāyas poṣeṇety āha
 prajayaiva paśubhiḥ sahemaṃ lokam upāvartate
 namo devebhya ity āha
 namaskāro hi devānām |
 svadhā pitṛbhya ity āha
 svadhākāro hi // pitṝṇām
 idam ahaṃ nir varuṇasya pāśād ity āha
 varuṇapāśād eva nir mucyate |
 agne vratapate |
 ātmanaḥ pūrvā tanūr ādeyety āhuḥ
 ko hi tad veda yad vasīyānt sve vaśe bhūte punar vā dadāti na veti
 grāvāṇo vai somasya rājño malimlusenā
 ya evaṃ vidvān grāvṇa āgnīdhra upavāsayati nainam malimlusenā vindati //
 vaiṣṇavyarcā hutvā yūpam achaiti vaiṣṇavo vai devatayā yūpaḥ svayaivainaṃ devatayāchaity
 aty anyān agāṃ nānyān upāgām ity āhāti hy anyān eti nānyān upaity arvāk tvā parair avidam parovarair ity āhārvāg ghy enam parair vindati parovarais taṃ tvā juṣe // vaiṣṇavaṃ devayajyāyā ity āha devayajyāyai hy enaṃ juṣate
 devas tvā savitā madhvānaktv ity āha tejasaivainam anakty oṣadhe trāyasvainam̐ svadhite mainam̐ him̐sīr ity āha vajro vai svadhitiḥ śāntyai
 svadhiter vṛkṣasya bibhyataḥ prathamena śakalena saha tejaḥ parā patati yaḥ prathamaḥ śakalaḥ parāpatet tam apy ā haret satejasam // evainam ā haratīme vai lokā yūpāt prayato bibhyati divam agreṇa mālekhīr antarikṣam madhyena mā him̐sīr ity āhaibhya evainaṃ lokebhyaḥ śamayati
 vanaspate śatavalśo vi rohety āvraścane juhoti tasmād āvraścanād vṛkṣāṇām bhūyām̐sa ut tiṣṭhanti
 sahasravalśā vi vayam̐ ruhemety āhāśiṣam evaitām ā śāste |
 anakṣasaṅgam // vṛśced yad akṣasaṅgaṃ vṛśced adhaīṣaṃ yajamānasya pramāyukam̐ syād
 yaṃ kāmayetāpratiṣṭhitaḥ syād ity ārohaṃ tasmai vṛśced eṣa vai vanaspatīnām apratiṣṭhitopratiṣṭhita eva bhavati
 yaṃ kāmayetāpaśuḥ syād ity aparṇaṃ tasmai śuṣkāgraṃ vṛśced eṣa vai vanaspatīnām apaśavyo 'paśur eva bhavati
 yaṃ kāmayeta paśumānt syād iti bahuparṇaṃ tasmai bahuśākhaṃ vṛśced eṣa vai // vanaspatīnām paśavyaḥ paśumān eva bhavati
 pratiṣṭhitaṃ vṛścet pratiṣṭhākāmasyaiṣa vai vanaspatīnām pratiṣṭhito yaḥ same bhūmyai svād yone rūḍhaḥ praty eva tiṣṭhati yaḥ pratyaṅṅ upanatas taṃ vṛścet sa hi medham abhy upanataḥ
 pañcāratniṃ tasmai vṛśced yaṃ kāmayetopainam uttaro yajño named iti pañcākṣarā paṅktiḥ pāṅkto yajña upainam uttaro yajñaḥ // namati
 ṣaḍaratnim pratiṣṭhākāmasya ṣaḍ vā ṛtava ṛtuṣv eva prati tiṣṭhati
 saptāratnim paśukāmasya saptapadā śakvarī paśavaḥ śakvarī paśūn evāva runddhe
 navāratniṃ tejaskāmasya trivrītā stomena sammitaṃ tejas trivīt tejasvy eva bhavati |
 ekādaśāratnim indriyakāmasyaikādaśākṣarā tṛṣṭug indriyaṃ triṣṭug indriyāvy eva bhavati
 pañcadaśāratnim bhrātṛvyavataḥ pañcadaśo vajro bhrātṛvyābhibhūtyai
 saptadaśāratnim prajākāmasya saptadaśaḥ prajāpatiḥ prajāpater āptyai |
 ekavim̐śatyaratnim pratiṣṭhākāmasyaikavim̐śa stomānām pratiṣṭhā pratiṣṭhityai |
 aṣṭāśrir bhavaty aṣṭākṣarā gāyatrī tejo gāyatrī gāyatrī yajñamukhaṃ tejasaiva gāyatriyā yajñamukhena sammitaḥ //
 pṛthivyai tvāntarikṣāya tvā dive tvety āhaibhya evainaṃ lokebhyaḥ prokṣati
 parāñcam prokṣati parāṅ iva hi suvargo lokaḥ
 krūram iva vā etat karoti yat khanaty apova nayati śāntyai yavamatīr ava nayaty ūrg vai yavo yajamānena yūpaḥ sammito yāvān eva yajamānas tāvatīm evāsminn ūrjaṃ dadhāti // pitṝṇām̐ sadanam asīti barhir ava stṛṇāti pitṛdevatyam̐ hy etad yan nikhātaṃ yad barhir anavastīrya minuyāt pitṛdevatyo nikhātaḥ syād barhir avastīrya minoty asyām evainam minoti
 yūpaśakalam avāsyati satejasam evainam minoti
 devas tvā savitā madhvānaktv ity āha tejasaivainam anakti
 supippalābhyas tvauṣadhībhya iti caṣālam prati // muñcati tasmāc chīrṣata oṣadhayaḥ phalaṃ gṛhṇanty
 anakti tejo vā ājyaṃ yajamānenāgniṣṭhāśriḥ sammitā yad agniṣṭhām aśrim anakti yajamānam eva tejasānakty
 āntam anakty āntam eva yajamānaṃ tejasānakti
 sarvataḥ pari mṛśaty aparivargam evāsmin tejo dadhāty
 ud divam̐ stabhānāntarikṣam pṛṇety āhaiṣāṃ lokānāṃ vidhṛtyai
 vaiṣṇavyarcā // kalpayati vaiṣṇavo vai devatayā yūpaḥ svayaivainaṃ devatayā kalpayati
 dvābhyāṃ kalpayati dvipād yajmānaḥ pratiṣṭhityai
 yaṃ kāmayeta tejasainaṃ devatābhir indriyeṇa vy ardhayeyam ity agniṣṭhāṃ tasyāśriṃ āhavanīyād itthaṃ vetthaṃ vāti nāvayet tejasaivainaṃ devatābhir indriyeṇa vy ardhayati
 yaṃ kāmayeta tejasainaṃ devatābhir indriyeṇa sam ardhayeyam iti // agniṣṭhāṃ tasyāśrim āhavanīyena sam minuyāt tejasaivainaṃ devatābhir indriyeṇa sam ardhayati
 brahmavaniṃ tvā kṣatravanim ity āha yathāyajur evaitat
 pari vyayaty ūrg vai raśanā yajamānena yūpaḥ sammito yajamānam evorjā sam ardhayati
 nābhidaghne pari vyayati nābhidaghna evāsmā ūrjaṃ dadhāti tasmān nābhidaghna ūrjā bhuñjate
 yaṃ kāmayetorjainam // vy ardhayeyam ity ūrdhvāṃ vā tasyāvācīṃ vāvohed ūrjaivainaṃ vyardhayati
 yadi kāmayeta varṣukaḥ parjanyaḥ syād ity avācīm avohed vṛṣṭim eva ni yachati yadi kāmayetāvarṣukaḥ syād ity ūrdhvām ud ūhed vṛṣṭim evod yachati
 pitṝṇāṃ nikhātam manuṣyāṇām ūrdhvaṃ nikhātād ā raśanāyā oṣadhīnām̐ raśanā viśveṣām // devānāṃ ūrdhvam̐ raśanāyā ā caṣālād indrasya caṣālam̐ sādhānām atiriktam̐ sa vā eṣa sarva devatyo yad yūpo yad yūpam minoti sarvā eva devatāḥ prīṇāti
 yajñena vai devāḥ suvargaṃ lokam āyan te 'manyanta manuṣyā no 'nvābhaviṣyantīti te yūpena yopayitvā suvargaṃ lokam āyan tam ṛṣayo yūpenaivānu prājānan tad yūpasya yūpa tvam // yad yūpam minoti suvargasya lokasya prajñātyai
 purastān minoti purastād dhi yajñasya prajñāyate 'prajñātam̐ hi tad yad atipanna āhur idaṃ kāryam āsīd iti sādhyā vai devā yajñam aty amanyanta tān yajño nāspṛśat tān yad yajñasyātiriktam āsīt tad aspṛśad atiriktaṃ vā etad yajñasya yad agnāv agnim mathitvā praharaty atiriktam etat // yūpasya yad ūrdhvaṃ caṣālāt teṣāṃ tad bhāgadheyaṃ tān eva tena prīṇāti
 devā vai sam̐sthite some pra srucoharan pra yūpaṃ te 'manyanta yajñaveśasaṃ vā idaṃ kurma iti te prastaram̐ srucām̐ niṣkrayaṇam apaśyant svaruṃ yūpasya sam̐sthite some pra prastaram̐ harati juhoti svaruṃ ayajñaveśasāya
 sādhyā vai devā asmiM loka āsan
 nānyat kiṃ cana miṣat
 te 'gnim evāgnaye medhāyālabhanta
 na hy anyad ālambhyam avindan
 tato vā imāḥ prajāḥ prājāyanta
 yad agnāv agnim mathitvā praharati prajānām prajananāya
 rudro vā eṣa yad agnir yajamānaḥ paśus |
 yat paśum ālabhyāgnim manthed rudrāya yajamānam // api dadhyāt
 pramāyukaḥ syāt |
 atho khalv āhus |
 agniḥ sarvā devatā havir etad yat paśur iti
 yat paśum ālabhyāgnim manthati havyāyaivāsannāya sarvā devatā janayati |
 upākṛtyaiva manthyas
 tan nevālabdhaṃ nevānālabdham
 agner janitram asīty āha |
 agner hy etaj janitram |
 vṛṣaṇau stha ity āha
 vṛṣaṇau // hy etau |
 urvaśy asy āyur asīty āha
 mithunatvāya
 ghṛtenākte vṛṣaṇaṃ dadhāthām ity āha
 vṛṣaṇam̐ hy ete dadhāte ye agnim |
 gāyatraṃ chando 'nu pra jāyasvety āha
 chandobhir evainam pra janayati |
 agnaye mathyamānāyānu brūhīty āha
 sāvitrīm ṛcam anv āha
 savitṛprasūta evainam manthai
 jātāyānu brūhi // prahriyamānāyānu brūhīty āha
 kāṇḍekāṇḍa evainaṃ kṛyamāṇe sam ardhayati
 gāyatrīḥ sarvā anv āha
 gāyatrachandā vā agniḥ
 svenaivainaṃ chandasā sam ardhayati |
 agniḥ purā bhavaty agnim mathitvā pra harati
 tau sambhavantau yajamānam abhi sam bhavatas |
 bhavataṃ naḥ samanasāv ity āha
 śāntyai
 prahṛtya juhoti
 jātāyaivāsmā annam api dadhāti |
 ājyena juhoti |
 etad vā agneḥ priyaṃ dhāma yad ājyam
 priyeṇaivainaṃ dhāmnā sam ardhayaty atho tejasā //
 iṣe tveti barhir ā datta ichata iva hy eṣa yo yajate |
 upavīr asīty āhopa hy enān ākaroti |
 upo devān daivīr viśaḥ prāgur ity āha daivīr hy etā viśaḥ satīr devān upayanti
 vahnīr uśija ity āhartvijo vai vahnaya uśijas tasmād evam āha
 bṛhaspate dhārayā vasūnīti // āha brahma vai devānām bṛhaspatir brahmaṇaivāsmai paśūn ava runddhe
 havyā te svadantām ity āha svadayaty evainān
 deva tvaṣṭar vasu raṇvety āha tvaṣṭā vai paśūnām mithunānām̐ rūpakṛd rūpam eva paśuṣu dadhāti
 revatī ramadhvam ity āha paśavo vai revatīḥ paśūn evāsmai ramayati
 devasya tvā savituḥ prasava iti // raśanām ā datte prasūtyā aśvinor bāhubhyām ity āhāśvinau hi devānām adhvaryū āstām pūṣṇo hastābhyām ity āha yatyai |
 ṛtasya tvā devahaviḥ pāśenā rabha ity āha satyaṃ vā ṛtam̐ satyenaivainam ṛtenā rabhate |
 akṣṇayā pari harati vadhyam̐ hi pratyañcam pratimuñcanti vyāvṛttyai
 dharṣā mānuṣān iti ni yunakti dhṛtyai |
 adbhyaḥ // tvauṣadhībhyaḥ prokṣāmīty āhādbhyo hy eṣa oṣadhībhyaḥ sambhavati yat paśus |
 apām perur asīty āhaiṣa hy apām pātā yo medhāyārabhyate
 svāttaṃ cit sadevam̐ havyam āpo devīḥ svadatainam ity āha svadayaty evainam
 upariṣṭāt prokṣaty upariṣṭād evainam medhyaṃ karoti pāyayaty antarata evainam medhyaṃ kroty adhastād upokṣati sarvata evainam medhyaṃ karoti //
 agninā vai hotrā devā asurān abhy abhavann agnaye samidhyamānāyānu brūhīty āha bhrātṛvyābhibhūtyai
 saptadaśa sāmidhenīr anv āha saptadaśaḥ prajāpatiḥ prajāpater āptyai
 saptadaśānv āha dvādaśa māsāḥ pañcartavaḥ sa saṃvatsaraḥ saṃvatsaram prajā anu pra jāyante prajānām prajananāya
 devā vai sāmidhenīr anūcya yajñaṃ nānv apaśyant sa prajāpatis tūṣṇīm āghāram // āghārayat tato vai devā yajñam anv apaśyan yat tūṣṇīm āghāram āghārayati yajñasyānukhyātyai |
 asureṣu vai yajña āsīt taṃ devās tūṣṇīm̐homenāvṛñjata yat tūṣṇīm āghāram āghārayati bhrātṛvyasyaiva tad yajñaṃ vṛṅkte
 paridhīnt sam mārṣṭi punāty evainān tristriḥ sam mārṣṭi tryāvṛd dhi yajño 'tho rakṣasām apahatyai dvādaśa sam padyante dvādaśa // māsāḥ saṃvatsaraḥ saṃvatsaram eva prīṇāty atho saṃvatsaram evāsmā upa dadhāti suvargasya lokasya samaṣṭyai
 śiro vā etad yajñasya yad āghāro 'gniḥ sarvā devatā yad āghāram āghārayati śīrṣata eva yajñasya yajamānaḥ sarvā devatā ava runddhe
 śiro vā etad yajñasya yad āghāra ātmā paśur āghāram āghārya paśum̐ sam anakty ātmann eva yajñasya // śiraḥ prati dadhāti
 saṃ te prāṇo vāyunā gachatām ity āha vāyudevatyo vai prāṇo vāyāv evāsya prāṇaṃ juhoti saṃ yajatrair aṅgāni saṃ yajñapatir āśiṣety āha yajñapatim evāsyāśiṣaṃ gamayati
 viśvarūpo vai tvāṣṭra upariṣṭāt paśum abhy avamīt tasmād upariṣṭāt paśor nāva dyanti yad upariṣṭāt paśum̐ samanakti medhyam eva // enaṃ karoti |
 ṛtvijo vṛṇīte chandām̐sy eva vṛṇīte sapta vṛṇīte sapta grāmyāḥ paśavaḥ saptāraṇyāḥ sapta chandām̐sy ubhayasyāvaruddhyai |
 ekādaśa prayājān yajati daśa vai paśoḥ prāṇā ātmaikādaśo yāvān eva paśus tam pra yajati
 vapāṃ ekaḥ pari śaya ātmaivātmānam pari śaye
 vajro vai svadhitir vajro yūpaśakalo ghṛtaṃ khalu vai devā vajraṃ kṛtvā somam aghnan ghṛtenāktau paśuṃ trāyethām ity āha vajreṇaivainaṃ vaśe kṛtvā labhate //
 paryagni karoti sarvahutam evainaṃ karoty askandāyāskannaṃ hi tad yad dhutasya skandati triḥ paryagni karoti tryāvṛd dhi yajño 'tho rakṣasām apahatyai
 brahmavādino vadanti |
 anvārabhyaḥ paśūr nānvārabhyā iti mṛtyave vā eṣa nīyate yat paśus tam yad anvārabheta pramāyuko yajamānaḥ syād atho khalv āhuḥ
 suvargāya vā eṣa lokāya nīyate yat // paśur iti yan nānvārabheta suvargāl lokād yajamāno hīyeta vapāśrapaṇībhyām anvārabhate tan nevānvārabdhaṃ nevānanvārabdham
 upa preṣya hotar havyā devebhya ity āheṣitam̐ hi karma kriyate
 revatīr yajñapatiṃ priyadhā viśatety āha yathāyajur evaitad
 agninā purastād eti rakṣasām apahatyai
 pṛthivyāḥ saṃpṛcaḥ pāhīti barhiḥ // upāsyaty askandāyāskannam̐ hi tad yad barhiṣi skandaty atho barhiṣadam evainaṃ karoti
 parāṅ ā vartate 'dhvaryuḥ paśoḥ saṃjñapyamānāt paśubhya eva tan ni hnuta ātmanonāvraskāya
 gachati śriyam pra paśūn āpnoti ya evaṃ veda
 paścāl lokā vā eṣā prācy udānīyate yat patnī namas ta ātānety āhādityasya vai raśmayaḥ // ātānās tebhya eva namas karoti |
 anarvā prehīty āha bhrātṛvyo vā arvā bhrātṛvyāpanuttyai
 ghṛtasya kulyām anu saha prajayā saha rāyas poṣeṇety āhāśiṣam evaitām ā śāstā āpo devīḥ śuddhāyuva ity āha yathāyajur evaitat //
 paśor vā ālabdhasya prāṇāñ chug ṛchati
 vāk ta ā pyāyatām prāṇas ta ā pyāyatām ity āha prāṇebhya evāsya śucam̐ śamayati
 sā prāṇebhyo 'dhi pṛthivīm̐ śuk pra viśati
 śam ahobhyām iti ni nayaty ahorātrābhyām eva pṛthivyai śucam̐ śamayati |
 oṣadhe trāyasvainam̐ svadhite mainam̐ him̐sīr ity āha varjo vai svadhitiḥ // śāntyai
 pārśvata ā chyati madhyato hi manuṣyā āchyanti tiraścīnam ā chyaty anūcīnam̐ hi manuṣyā āchyanti vyāvṛttyai
 rakṣasām bhāgo 'sīti sthvimato barhir aktvāpāsyaty asnaiva rakṣām̐si niravadayate |
 idam aham̐ rakṣo 'dhamaṃ tamo nayāmi yo 'smān dveṣṭi yaṃ ca vayaṃ dviṣma ity āha dvau vāva puruṣau yaṃ caiva // dveṣṭi yaś cainaṃ dveṣṭi tāv ubhāv adhamaṃ tamo nayati |
 iṣe tveti vapām ut khidatīdhata iva hy eṣa yo yajate
 yad upatṛndyād rudro 'sya paśūn ghātukaḥ syād yan nopatṛndyād ayatā syād anyayopatṛṇatty anyayā na dhṛtyai
 ghṛtena dyāvāpṛthivī prorṇvāthām ity āha dyāvāpṛthivī eva rasenānakti |
 achinnaḥ // rāyaḥ suvīra ity āha yathāyajur evaitat
 krūram iva vā etat karoti yad vapām utkhidaty urv antarikṣam anv ihīty āha śāntyai
 pra vā eṣo 'smāl lokāc cyavate yaḥ paśum mṛtyave nīyamānam anvārabhate vapāśrapaṇī punar avārabhate 'sminn eva loke prati tiṣṭhati |
 agninā purastād eti rakṣasām apahatyā atho devatā eva havyena // anv eti
 nāntamam aṅgāram ati hared yad antamam aṅgāram atihared devatā ati manyeta
 vāyo vīhi stokānām ity āha tasmād vibhaktā stokā ava padyante |
 agraṃ vā etat paśūnāṃ yad vapāgram oṣadhīnām barhir agreṇaivāgram̐ sam ardhayaty atho oṣadhīṣv eva paśūn prati ṣṭhāpayati
 svāhākṛtībhyaḥ preṣyety āha // yajñasya samiṣṭyai
 prāṇāpānau vā etau paśūṇāṃ yat pṛṣadājyam ātmā vapā pṛṣadājyam abhighārya vapām abhi ghārayaty ātmann eva paśūnām prāṇāpānau dadhāti
 svāhordhvanabhasam mārutaṃ gachatam ity āhordhvanabhā ha sma vai māruto devānāṃ vapāśrapaṇī praharati tenaivaine pra harati viṣūcī pra harati tasmād viṣvañcau prāṇāpānau //
 paśum ālabhya puroḍāśaṃ nir vapati samedham evainam ā labhate
 vapayā pracarya puroḍāśena pra caraty ūrg vai puroḍāśa ūrjam eva paśūnām madhyato dadhāty atho paśor eva chidram api dadhāti
 pṛṣadājyasyopahatya triḥ pṛchati
 śṛtam̐ havīḥ śamitar iti triṣatyā hi devā yo 'śṛtam̐ śṛtam āha sa enasā
 prāṇāpānau vā etau paśūnām // yat pṛṣadājyam paśoḥ khalu vā ālabdhasya hṛdayam ātmābhi sam eti yat pṛṣadājyena hṛdayam abhighārayaty ātmann eva paśūnām prāṇāpānau dadhāti
 paśunā vai devāḥ suvargaṃ lokam āyan te 'manyanta
 manuṣyā no 'nvābhaviṣyantīti tasya śiraś chittvā medham prākṣārayant sa prakṣo 'bhavat tat prakṣasya prakṣatvaṃ yat plakṣaśākhottarabarhir bhavati samedhasyaiva // paśor ava dyati
 paśuṃ vai hriyamāṇam̐ rakṣām̐sy anu sacante 'ntarā yūpaṃ cāhavanīyaṃ ca harati rakṣasām apahatyai
 paśor vā ālabdhasya mano 'pa krāmati
 manotāyai haviṣo 'vadīyamānasyānu brūhīty āha mana evāsyāva runddhe |
 ekādaśāvadānāny ava dyati daśa vai paśoḥ prāṇā ātmaikādaśo yāvān eva paśus tasyāva // dyati
 hṛdayasyāgre 'va dyaty atha jihvāyā atha vakṣaso yad vai hṛdayenābhigachati taj jihvayā vadati yaj jihvayā vadati tad uraso 'dhi nir vadati |
 etad vai paśor yathāpūrvaṃ yasyaivam avadāya yathākāmam uttareṣām avadyati yathāpūrvam evāsya paśor avattam bhavati
 madhyato gudasyāva dyati madhyato hi prāṇa uttamasyāva dyati //
 uttamo hi prāṇo yadītaraṃ yadītaram ubhayam evājāmi
 jāyamāno vai brāhmaṇas tribhir ṛṇavā jāyate brahmacaryeṇarṣibhyo yajñena devebhyaḥ prajayā pitṛbhya eṣa vā anṛṇo yaḥ putrī yajvā brahmacārivāsī tad avadānair evāva dayate tad avadānānām avadānatvam |
 devāsurāḥ saṃyattā āsan te devā agnim abruvan
 tvayā vīreṇāsurān abhi bhavāmeti // so 'bravīd
 varaṃ vṛṇai paśor uddhāram ud dharā iti sa etam uddhāram ud aharata doḥ pūrvārdhasya gudam madhyataḥ śroṇiṃ jaghanārdhasya tato devā abhavan parāsurā yat tryaṅgāṇām̐ samavadyati bhrātṛvyābhibhūtyai bhavaty ātmanā parāsya bhrātṛvyo bhavati |
 akṣṇayāva dyati tasmād akṣṇayā paśavo 'ṅgāni pra haranti pratiṣṭhityai //
 medasā srucau prorṇoti medorūpā vai paśavo rūpam eva paśuṣu dadhāti
 yūṣann avadhāya prorṇoti raso vā eṣa paśūnāṃ yad yū rasam eva paśuṣu dadhāti
 pārśvena vasāhomam pra yauti madhyaṃ vā etat paśūnāṃ yat pārśvam̐ rasa eṣa paśūnāṃ yad vasā yat pārśvena vasāhomam prayauti madhyata eva paśūnām̐ rasaṃ dadhāti
 ghnanti // vā etat paśuṃ yat saṃjñapayanty aindraḥ khalu vai devatayā prāṇa aindro 'pāna aindraḥ prāṇo aṅgeaṅge ni dedhyad ity āha prāṇāpānāv eva paśuṣu dadhāti
 deva tvaṣṭar bhūri te sam̐sam etv ity āha tvāṣṭrā hi devatayā paśavas |
 viṣurūpā yat salakṣmāṇo bhavathety āha viṣurūpā hy ete santaḥ salakṣmāṇa etarhi havanti
 devatrā yantam // avase sakhāyo 'nu tvā mātā pitaro madantv ity āhānumatam evainam mātrā pitrā suvargaṃ lokaṃ gamayati |
 ardharce vasāhomaṃ juhoty asau vā ardharca iyam ardhaca ime eva rasenānakti diśo juhoti diśa eva rasenānakty atho digbhya evorjam̐ rasam ava runddhe
 prāṇāpānau vā etau paśūnāṃ yat pṛṣadājyaṃ vānaspatyāḥ khalu // vai devatayā paśavo yat pṛṣadājyasyopahatyāha
 vanaspataye 'nu brūhi vanaspataye preṣyeti prāṇāpānāv eva paśuṣu dadhāti |
 anyasyānyasya samavattam̐ samavadyati tasmān nānārūpāḥ paśavas |
 yūṣṇopa siñcati raso vā eṣa paśūnāṃ yad yū rasam eva paśuṣu dadhāti |
 iḍām upa hvayate paśavo vā iḍā paśūn evopa hvayate catur upa hvayate // catuṣpādo hi paśavas |
 yaṃ kāmayeta |
 apaśuḥ syād ity amedaskaṃ tasmā ā dadhyān medorūpā vai paśavo rūpeṇaivainam paśubhyo nir bhajaty apaśur eva bhavati
 yaṃ kāmayeta
 paśu mānt syād iti medasvat tasmā ā dadhyān medorūpā vai paśavo rūpeṇaivāsmai paśūn ava runddhe paśumān eva bhavati
 prajāpatir yajñam asṛja sa ājyam // purastād asṛjata paśum madhyataḥ pṛṣadājyam paścāt tasmād ājyena prayājā ijyante paśunā paśunā madhyataḥ pṛṣadājyenānūyājās tasmād etan miśram iva paścātsṛṣṭam̐ hi |
 ekādaśānūyājān yajati daśa vai paśoḥ prāṇā ātmaikādaśo yāvān eva paśus tam anu yajati
 ghnanti vā etat paśuṃ yat saṃjñapayanti prāṇāpānau khalu vā etau paśūnāṃ yat pṛṣadājyaṃ yat pṛṣadājyenānūyājān yajati prāṇāpānāv evā paśuṣu dadhāti //
 yajñena vai prajāpatiḥ prajā asṛjata
 tā upayaḍbhir evāsṛjata
 yad upayaja upayajati prajā eva tad yajamānaḥ sṛjate
 jaghanārdhād ava dyati
 jaghanārdhād dhi prajāḥ prajāyante
 sthavimato 'va dyati
 sthavimato hi prajāḥ prajāyante |
 asambhindann ava dyati prāṇānām asambhedāya
 na paryāvartayati
 yat paryāvartayed udāvartaḥ prajā grāhukaḥ syāt
 samudraṃ gacha svāhety āha
 retaḥ // eva tad dadhāti |
 antarikṣaṃ gacha svāhety āha |
 antarikṣeṇaivāsmai prajāḥ pra janayati |
 antarikṣam̐ hy anu prajāḥ prajāyante
 devam̐ savitāraṃ gacha svāhety āha
 savitṛprasūta evāsmai prajāḥ pra janayati |
 ahorātre gacha svāhety āha |
 ahorātrābhyām evāsmai prajāḥ pra janayati |
 ahorātre hy anu prajāḥ prajāyante
 mitrāvaruṇau gacha svāhā // ity āha
 prajāsv eva prajātāsu prāṇāpānau dadhāti
 somaṃ gacha svāhety āha
 saumyā hi devatayā prajās |
 yajñaṃ gacha svāhety āha
 prajā eva yajñiyāḥ karoti
 chandām̐si gacha svāhety āha
 paśavo vai chandām̐si
 paśūn evāva runddhe
 dyāvāpṛthivī gacha svāhety āha
 prajā eva prajātā dyāvāpṛthivībhyām ubhayataḥ pari gṛhṇāti
 nabhaḥ // divyaṃ gacha svāhety āha
 prajābhya eva prajātābhyo vṛṣṭiṃ ni yachati |
 agniṃ vaiśvānaraṃ gacha svāhety āha
 prajā eva prajātā asyām prati ṣṭhāpayati
 prāṇānāṃ vā eṣo 'va dyati yo 'vadyati gudasya
 mano me hārdi yachety āha
 prāṇān eva yathāsthānam upa hvayate
 paśor vā ālabdhasya hṛdayam̐ śug ṛchati
 sā hṛdayaśūlam // abhi sam eti
 yat pṛthivyām̐ hṛdayaśūlam udvāsayet pṛthivīm̐ śucārpayet |
 yad apsv apaḥ śucārpayet |
 śuṣkasya cārdrasya ca saṃdhāv ud vāsayaty ubhayasya śāntyai
 yaṃ dviṣyāt taṃ dhyāyet |
 śucaivainam arpayati //
 devā vai yajñam āgnīdhre vy abhajanta
 tato yad atyaśiṣyata tad {abruvann < abruvan}
 vasatu nu na idam iti
 tad vasatīvarīṇāṃ vasatīvaritvam |
 tasmin prātar na sam aśaknuvan
 tad apsu prāveśayan
 tā vasatīvarīr abhavan
 vasatīvarīr gṛhṇāti
 yajño vai vasatīvarīs |
 yajñam evārabhya gṛhītvopa vasati
 yasyāgṛhītā abhi nimroced anārabdho 'sya yajñaḥ syāt // yajñaṃ vi chindyāt |
 jyotiṣyā vā gṛhṇīyād dhiraṇyaṃ vāvadhāya saśukrāṇām eva gṛhṇāti
 yo vā brāhmaṇo bahuyājī tasya kumbhyānāṃ gṛhṇīyāt
 sa hi gṛhītavasatīvarīkas |
 vasatīvarīr gṛhṇāti
 paśavo vai vasatīvarīḥ
 paśūn evārabhya gṛhītvopa vasati
 yad anvīpaṃ tiṣṭhan gṛhṇīyān nirmārgukā asmāt paśavaḥ syuḥ
 pratīpaṃ tiṣṭhan gṛhṇāti
 pratirudhyaivāsmai paśūn gṛhṇāti |
 indraḥ // vṛtraṃ ahan |
 so 'po 'bhy amriyata
 tāsāṃ yan medhyaṃ yajñiyam̐ sadevam āsīt tad aty amucyata
 tā vahantīr abhavan
 vahantīnāṃ gṛhṇāti
 yā eva medhyā yajñiyāḥ sadevā āpas tāsām eva gṛhṇāti
 nāntamā vahantīr atīyāt |
 yad antamā vahantīr atīyād yajñam ati manyeta
 na sthāvarāṇāṃ gṛhṇīyāt |
 varuṇagṛhītā vai sthāvarās |
 yat sthāvarāṇāṃ gṛhṇīyāt // varuṇenāsya yajñaṃ grāhayet |
 yad vai divā bhavaty apo rātriḥ pra viśati
 tasmāt tāmrā āpo divā dadṛśre
 yan naktam bhavaty apo 'haḥ pra viśati
 tasmāc candrā āpo naktaṃ dadṛśre
 chāyāyai cātapataś ca saṃdhau gṛhṇāti |
 ahorātrayor evāsmai varṇaṃ gṛhṇāti
 haviṣmatīr imā āpa ity āha
 haviṣkṛtānām eva gṛhṇāti
 haviṣmām̐ astu // sūrya ity āha
 saśukrāṇām eva gṛhṇāti |
 anuṣṭubhā gṛhṇāti
 vāg vā {anuṣṭug < anuṣṭubh}
 vācaivaināḥ sarvayā gṛhṇāti
 catuṣpadayarcā gṛhṇāti
 triḥ sādayati
 sapta sam padyante
 saptapadā śakvarī
 paśavaḥ śakvarī
 paśūn evāva runddhe |
 asmai vai lokāya gārhapatya ā dhīyate 'muṣmā āhavanīyas |
 yad gārhapatya upasādayed asmiM loke paśumānt syāt |
 yad āhavanīye 'muṣmin // loke paśumānt syāt |
 ubhayor upa sādayati |
 ubhayor evainaṃ lokayoḥ paśumantaṃ karoti
 sarvataḥ pari harati
 rakṣasām apahatyai |
 indrāgniyor bhāgadheyī sthety āha
 yathāyajur evaitat |
 āgnīdhra upa vāsayati |
 etad vai yajñasyāparājitaṃ yad āgnīdhram |
 yad eva yajñasyāparājitaṃ tad evainā upa vāsayati
 yataḥ khalu vai yajñasya vitatasya na kriyate tad anu yajñam̐ rakṣām̐sya ava caranti
 yad vahantīnāṃ gṛhṇāti kriyamānām eva tad yajñasya śaye
 rakṣasām ananvavacārāya
 na hy etā īlayanti |
 ā tṛtīyasavanāt pari śere
 yajñasya saṃtatyai //
 brahmavādino vadanti
 sa tvā adhvaryuḥ syād yaḥ somam upāvaharant sarvābhyo devatābhya upāvahared iti
 hṛde tvety āha manuṣyebhya evaitena karoti
 manase tvety āha pitṛbhya evaitena karoti dive tvā sūryāya tvety āha devebhya evaitena karoti |
 etāvatīr vai devatās tābhya evainam̐ sarvābhya upāvaharati
 purā vācaḥ // pravaditoḥ prātaranuvākam upākaroti yāvaty eva vāk tām ava runddhe |
 apo 'gre 'bhivyāharati yajño vā āpo yajñam evābhi vācaṃ vi sṛjati
 sarvāṇi chandām̐sy anv āha paśavo vai chandām̐si paśūn evāva runddhe
 gāyatriyā tejaskāmasya pari dadhyāt triṣṭubhendriyakāmasya jagatyā paśukāmasyānuṣṭubhā pratiṣṭhākāmasya paṅktyā yajñakāmasya virājānnakāmasya
 śriṇotv agniḥ samidhā havam // ma ity āha savitṛprasūta eva devatābhyo nivedyāpo 'chaiti |
 apa iṣya hotar ity āheṣitam̐ hi karma kriyate
 maitrāvaruṇasya camasādhvaryav ā dravety āha maitrāvaruṇau vā apāṃ netārau tābhyām evainā achaiti
 devīr āpo apāṃ napād ity āhāhutyaivainā niṣkrīya gṛhṇāty atho haviṣkṛtānām evābhighṛtānāṃ gṛhṇāti //
 kārṣir asīty āha śamalam evāsām apa plāvayati
 samudrasya vokṣityā un naya ity āha tasmād adyamānāḥ pīyamānā āpo na kṣīyante
 yonir vai yajñasya cātvālaṃ yajño vasatīvarīr hotṛcamasaṃ ca maitrāvaruṇacamasaṃ ca sam̐sparśya vasatīvarīr vyānayati yajñasya sayonitvāya |
 atho svād evainā yoneḥ pra janayati |
 adhvaryo 'ver {apā < apās}
 ity āha |
 utem anaṃnamur utemāḥ paśya |
 iti vāvaitad āha
 yady agniṣṭomo juhoti yady ukthyaḥ paridhau ni mārṣṭi yady atirātro yajur vadan pra padyate yajñakratūnāṃ vyāvṛttyai //
 devasya tvā savituḥ prasava iti grāvāṇam ā datte
 prasūtyai |
 aśvinor bāhubhyām ity āha |
 aśvinau hi devānām adhvaryū āstām
 pūṣṇo hastābhyām ity āha yatyai
 paśavo vai somo vyāna upām̐śusavanas |
 yad upām̐śusavanam abhi mimīte vyānam eva paśuṣu dadhāti |
 indrāya tvendrāya tveti mimīte |
 indrāya hi soma āhriyate
 pañca kṛtvo yajuṣā mimīte //
 pañcākṣarā paṅktiḥ
 pāṅkto yajñas |
 yajñam evāva runddhe
 pañca kṛtvas tūṣṇīm |
 daśa sam padyante
 daśākṣarā {virāḍ < virāj}
 annaṃ {virāḍ < virāj}
 virājaivānnādyam ava runddhe
 śvātrā stha vṛtratura ity āha |
 eṣa vā apām̐ somapīthas |
 ya evaṃ veda nāpsv ārtim ārchati
 yat te soma divi jyotir ity āha |
 ebhya evainam // lokebhyaḥ sam bharati
 somo vai rājā diśo 'bhy adhyāyat
 sa diśo 'nu prāviśat
 prāg apāg udag adharāg ity āha
 digbhya evainam̐ sam bharaty atho diśa evāsmā ava runddhe |
 amba ni ṣvarety āha
 kāmukā enam̐ striyo bhavanti ya evaṃ veda
 yat te somādābhyaṃ nāma jāgṛvīti // āha |
 eṣa vai somasya somapīthas |
 ya evaṃ veda na saumyām ārtim ārchati
 ghnanti vā etat somaṃ yad abhiṣuṇvanti |
 am̐śūn apa gṛhṇāti
 trāyata evainam
 prāṇā vā am̐śavaḥ paśavaḥ somas |
 am̐śūn punar api sṛjati
 prāṇān eva paśuṣu dadhāti
 dvaudvāv api sṛjati
 tasmād dvaudvau prāṇāḥ //
 prāṇo vā eṣa yad upām̐śus |
 yad upām̐śvagrā grahā gṛhyante prāṇam evānu pra yanti |
 aruṇo ha smāhaupaveśiḥ
 prātaḥsavana evāhaṃ yajñam̐ sam̐ sthāpayāmi tena tataḥ sam̐sthitena carāmīti |
 aṣṭau kṛtvo 'gre 'bhi ṣuṇoti |
 aṣṭākṣarā gāyatrī
 gāyatram prātaḥsavanam
 prātaḥsavanam eva tenāpnoti |
 ekādaśa kṛtvo dvitīyam
 ekādaśākṣarā tṛṣṭubh |
 traiṣṭubham mādhyaṃdinam // savanam
 mādhyaṃdinam eva savanaṃ tenāpnoti
 dvādaśa kṛtvas tṛtīyam |
 dvādaśākṣarā jagatī
 jāgataṃ tṛtīyasavanam |
 tṛtīyasavanam eva tenāpnoti |
 etām̐ ha vāva sa yajñasya sam̐sthitim uvāca |
 askandāya |
 aksannam̐ hi tad yad yajñasya sam̐sthitasya skandati |
 atho khalv āhus |
 gāyatrī vāva prātaḥsavane nātivāda iti |
 anativāduka enam bhrātṛvyo bhavati ya evaṃ veda
 tasmād aṣṭāvaṣṭau // kṛtvo 'bhiṣutyam
 brahmavādino vadanati
 pavitravanto 'nye grahā gṛhyante kimpavitra upām̐śur iti
 vākpavitra iti brūyāt |
 vācas pataye pavasva vājinn ity āha
 vācaivainam pavayati
 vṛṣṇo am̐śubhyām ity āha
 vṛṣṇo hy etāv am̐sū yau somasya
 gabhastipūta ity āha
 gabhastinā hy enam pavayati
 devo devānām pavitram asīty āha
 devo hy eṣaḥ // devānām pavitram |
 yeṣām bhāgo 'si tebhyas tvety āha
 yeṣām̐ hy eṣa bhāgas tebhya enaṃ gṛhṇāti
 svāṃkṛto 'sīty āha
 prāṇam eva svam akṛta
 madhumatīr na iṣas kṛdhīty āha
 sarvam evāsmā idam̐ svadayati
 viśvebhyas tvendriyebhyo divyebhyaḥ pārthivebhya ity āha |
 ubhayeṣv eva devamanuṣyeṣu prāṇān dadhāti
 manas tvā // aṣṭv ity āha
 mana evāśnute |
 urv antarikṣam anv ihīty āha |
 antarikṣadevatyo hi prāṇaḥ
 svāhā tvā subhavaḥ sūryāyety āha
 prāṇā vai svabhavaso devās
 teṣv eva paro'kṣaṃ juhoti
 devebhyas tvā marīcipebhya ity āha |
 ādityasya vai raśmayo devā marīcipās
 teṣāṃ tad bhāgadheyam |
 tān eva tena prīṇāti
 yadi kāmayeta
 varṣukaḥ parjanyaḥ // syād iti nīcā hastena ni mṛjyāt |
 vṛṣṭim eva ni yachati
 yadi kāmayeta |
 avarṣukaḥ syād ity uttānena ni mṛjyāt |
 vṛṣṭim evod yachati
 yady abhicared amuṃ jahy atha tvā hoṣyāmīti brūyāt |
 āhutim evainam prāpsan hanti
 yadi dūre syād ā tamitos tiṣṭhet
 prāṇam evāsyānugatya hanti
 yady abhicared amuṣya // tvā prāṇe {F sādayāmīti}{W sādayamīti}{GLOS sādayāmīti} sādayet |
 asanno vai prāṇaḥ
 prāṇam evāsya sādayati
 ṣaḍbhir am̐śubhiḥ pavayati
 ṣaḍ vā ṛtavas |
 ṛtubhir evainam pavayati
 triḥ pavayati
 traya ime lokās |
 ebhir evainaṃ lokaiḥ pavayati
 brahmavādino vadanti
 kasmād satyāt trayaḥ paśūnām̐ hastādānā iti
 yat trir upām̐śum̐ hastena vigṛhṇāti
 tasmād trayaḥ paśūnām̐ hastādānāḥ puruṣo hastī markaṭaḥ //
 devā vai yad yajñe 'kurvata tad asurā akurvata
 te devā upām̐śau yajñam̐ sam̐sthāpyam apaśyan
 tam upām̐śau sam asthāpayan
 te 'surā vajram udyatya devān abhy āyanta
 te devā bibhyata indram upādhāvan
 tān indro 'ntaryāmeṇāntar adhatta
 tad antaryāmasyāntaryāmatvam |
 yad antaryāmo gṛhyate bhrātṛvyān eva tad yajamāno 'ntar dhatte |
 antas te // dadhāmi dyāvāpṛthivī antar urv antarikṣam ity āha |
 ebhir eva lokair yajamāno bhrātṛvyān antar dhatte
 te devā amanyanta |
 indro vā idam abhūd yad vayam̐ sma iti
 te 'bruvan
 maghavann anu na ā bhajeti
 sajoṣā devair avaraiḥ paraiś cety abravīt |
 ye caiva devāḥ pare ye cāvare tān ubhayān // anvābhajat
 sajoṣā devair avaraiḥ paraiś cety āha
 ye caiva devāḥ pare ye cāvare tān ubhayān anvābhajati |
 antaryāme maghavan mādayasvety āha
 yajñād eva yajamānaṃ nāntar eti |
 upayāmagṛhīto 'sīty āha |
 apānasya dhṛtyai
 yad ubhāv apavitrau gṛhyeyātām prāṇam apāno 'nu ny ṛchet
 pramāyukaḥ syāt
 pavitravān antaryāmo gṛhyate //
 prāṇāpānayor vidhṛtyai
 prāṇāpānau vā etau yad upām̐śvantaryāmau vyāna upām̐śusavanas |
 yaṃ kāmayeta
 pramāyukaḥ syād ity asam̐spṛṣṭau tasya sādayet |
 vyānenaivāsya prāṇāpānau vi chinatti
 tājak pramīyate
 yaṃ kāmayeta
 sarvam āyur iyād iti sam̐spṛṣṭau tasya sādayet |
 vyānenaivāsya prāṇāpānau saṃ tanoti
 sarvam āyur eti //
 vāg vā eṣā yad aindravāyavas |
 yad aindravāyavāgrā grahā gṛhyante vācam evānu pra yanti
 vāyuṃ devā abruvan |
 somam̐ rājānam̐ hanāmeti
 so 'bravīt |
 varaṃ vṛṇai madagrā eva vo grahā gṛhyāntā iti
 tasmād aindravāyavāgrā grahā gṛhyante
 tam aghnan |
 so 'pūyat
 taṃ devā nopādhṛṣṇuvan
 te vāyum abruvan |
 imaṃ naḥ svadaya // iti
 so 'bravīt |
 varaṃ vṛṇai maddevatyāny eva vaḥ pātrāṇy ucyāntā iti
 tasmān nānādevatyāni santi vāyavyāny ucyante
 tam ebhyo vāyur evāsvadayat
 tasmād yat pūyati tat pravāte vi ṣajanti
 vāyur hi tasya pavayitā svadayitā
 tasya vigrahaṇaṃ nāvindan |
 sāditir abravīt |
 varaṃ vṛṇā atha mayā vi gṛhṇīdhvam maddevatyā eva vaḥ somāḥ // sannā asann iti |
 upayāmagṛhīto 'sīty āhāditidevatyās tena
 yāni hi dārumayāṇi pātrāṇy asyai tāni yoneḥ sambhūtāni
 yāni mṛnmayāni sākṣāt tāny asyai
 tasmād evam āha
 vāg vai parācy avyākṛtāvadat
 te devā indram abruvan |
 imāṃ no vācaṃ vyākurv iti
 so 'bravīt |
 varaṃ vṛṇai mahyaṃ caivaiṣa vāyave ca saha gṛhyātā iti
 tasmād aindravāyavaḥ saha gṛhyate
 tām indro madhyato 'vakramya vyākarot
 tasmād iyaṃ vyākṛtā vāg udyate
 tasmāt sakṛd indrāya madhyato gṛhyate dvir vāyave
 dvau hi sa varāv avṛṇīta //
 mitraṃ devā abruvan |
 somam̐ rājānam̐ hanāmeti
 so 'bravīt |
 nāham̐ sarvasya vā aham mitram asmīti
 tam abruvan
 hanāmaiveti
 so 'bravīt |
 varaṃ vṛṇai payasaiva me somam̐ śrīṇann iti
 tasmān maitrāvaruṇam payasā śrīṇanti
 tasmāt paśavo 'pākrāman
 mitraḥ san krūram akar iti
 krūram iva khalu vā eṣaḥ // karoti yaḥ somena yajate
 tasmāt paśavo 'pa krāmanti
 yan maitrāvaruṇam payasā śrīṇāti paśubhir eva tan mitram̐ samardhayati paśubhir yajamānam
 purā khalu vāvaivam mitro 'vet |
 apa mat krūraṃ cakruṣaḥ paśavaḥ kramiṣyantīti
 tasmād evam avṛṇīta
 varuṇaṃ devā abruvan
 tvayām̐śabhuvā somam̐ rājānam̐ hanāmeti
 so 'bravīt |
 varaṃ vṛṇai mahyaṃ ca // evaiṣa mitrāya ca saha gṛhyātā iti
 tasmān maitrāvaruṇaḥ saha gṛhyate
 tasmād rājñā rājānam am̐śabhuvā ghnanti vaiśyena vaiśyam̐ śūdreṇa sūdram |
 na vā idaṃ divā na naktam āsīd avyāvṛttam |
 te devā mitrāvaruṇāv abruvan |
 idaṃ no vi vāsayatam iti
 tāv abrūtām |
 varaṃ vṛṇāvahā eka evāvat pūrvo {F graho}{W graho} gṛhyātā iti
 tasmād aindravāyavaḥ pūrvo maitrāvaruṇād gṛhyate
 prāṇāpānau hy etau yad upām̐śvantaryāmau
 mitro 'har ajanayad varuṇo rātrim |
 tato vā idaṃ vy auchat |
 yan maitrāvaruṇo gṛhyate vyuṣṭyai //
 yajñasya śiro 'chidyata
 te devā aśvināv abruvan
 bhiṣajau vai stha idaṃ yajñasya śiraḥ prati dhattam iti
 tāv abrūtām |
 varaṃ vṛṇāvahai graha eva nāv atrāpi gṛhyatām iti
 tābhyām etam āśvinam agṛhṇan
 tato vai tau yajñasya śiraḥ praty adhatām |
 yad āśvino gṛhyate yajñasya niṣkṛtyai
 tau devā abruvan |
 apūtau vā imau manuṣyacarau // bhiṣajāv iti
 tasmād brāhmaṇena bheṣajaṃ na kāryam apūto hy eṣo 'medhyo yo {bhiṣak < bhiṣaj}
 tau bahiṣpavamānena pavayitvā tābhyām etam āśvinam agṛhṇan
 tasmād bahiṣpavamāne stuta āśvino gṛhyate
 tasmād evaṃ viduṣā bahiṣpavamāna upasadyaḥ pavitraṃ vai bahiṣpavamāna ātmānam eva pavayate
 tayos tredhā bhaiṣajyaṃ vi ny adadhus |
 agnau tṛtīyam apsu tṛtīyam brāhmaṇe tṛtīyam |
 tasmād udapātram // upanidhāya brāhmaṇaṃ dakṣiṇato niṣādya bheṣajaṃ kuryāt |
 yāvad eva bheṣajaṃ tena karoti samardhukam asya kṛtam bhavati
 brahmavādino vadanti
 kasmāt satyād ekapātrā dvidevatyā gṛhyante dvipātrā hūyanta iti
 yad ekapātrā gṛhyante tasmād eko 'ntarataḥ prāṇo dvipāttrā hūyante tasmād dvaudvau bahiṣṭāt prāṇāḥ
 pāṇā vā ete yad dvidevatyāḥ paśava iḍā yad iḍām pūrvāṃ dvidevatyebhya upahvayeta //
 paśubhiḥ prāṇān antar dadhīta pramāyukaḥ syāt |
 dvidevatyān bhakṣayitveḍām upa hvayate
 prāṇān evātman dhitvā paśūn upa hvayate
 vāg vā aindra vāyavaś cakṣur maitrāvaruṇaḥ śrotram āśvinaḥ
 purastād aindravāyavam bhakṣayati tasmāt purastād vācā vadati
 purastān maitrāvaruṇaṃ tasmād purastāc cakṣuṣā paśyati sarvataḥ praihāram āśvinaṃ tasmāt sarvataḥ śrotreṇa śṛṇoti
 prāṇā vā ete yad dvidevatyāḥ //
 ariktāni pātrāṇi sādayati
 tasmād ariktā antarataḥ prāṇā yataḥ khalu vai yajñasya vitatasya na kriyate tad anu yajñam̐ rakṣām̐sy ava caranti
 yad ariktāni pātrāṇi sādayati kriyamāṇam eva tad yajñasya śaye rakṣasām ananvavacārāya
 dakṣiṇasya havirdhānasyottarasyāṃ vartanyām̐ sādayati vācy eva vācaṃ dadhāti |
 ā tṛtīyasavanāt pari śere yajñasya saṃtatyai
 bṛhaspatir devānām purohita āsīc chaṇḍāmarkāv asurāṇām
 brahmaṇvanto devā āsan brahmaṇvanto 'surās
 te 'nyo'nyaṃ nāśaknuvann abhibhavitum |
 te devāḥ śaṇḍāmarkāv upāmantrayanta
 tāv abrūtām |
 varaṃ vṛṇāvahai grahāv eva nāv atrāpi gṛhyetām iti
 tābhyām etau śukrāmanthināv agṛhṇan
 tato devā abhavan parāsurās |
 yasyaivaṃ viduṣaḥ śukrāmanthinau gṛhyete bhavaty ātmanā parā // asya bhrātrivyo bhavati
 tau devā apanudyātmana indrāyājuhavus |
 apanuttau śaṇḍāmarkau sahāmuneti brūyād yaṃ dviṣyāt |
 yam eva dveṣṭi tenainau sahāpa nudate
 sa prathamaḥ saṃkṛtir viśvakarmety evaināv ātmana indrāyājuhavus |
 indro hy etāni rūpāṇi karikrad acarat |
 asau vā ādityaḥ śukraś candramā manthī |
 apigṛhya prāñcau niḥ // krāmatas
 tasmāt prāñcau yantau na paśyanti
 pratyañcāv āvṛtya juhutas
 tasmāt pratyañcau yantau paśyanti
 cakṣuṣī vā ete yajñasya yac chukrāmanthinau nāsikottaravedis |
 abhitaḥ parikramya juhutas
 tasmād abhito nāsikāṃ cakṣuṣī
 tasmān nāsikayā cakṣuṣī vidhṛte
 sarvataḥ pari krāmato rakṣasām apahatyai
 devā vai yāḥ prācīr āhutīr ajuhavur ye purastād asurā āsan tām̐s tābhiḥ pra // anudanta
 yāḥ pratīcīr ye paścād asurā āsan tām̐s tābhir apānudanta
 prācīr anyā āhutayo hūyante pratyañcau śukrāmanthinau
 paścāc caiva purastāc ca yajamāno bhrātṛvyān pra ṇudate
 tasmāt parācīḥ prajāḥ pra vīyante pratīcīr jāyante
 śukrāmanthinau vā anu prajāḥ pra jāyante 'ttrīś cādyāś ca
 suvīrāḥ prajāḥ prajanayan parīhi śukraḥ śukraśociṣā // suprajāḥ prajāḥ prajanayan parīhi manthī manthiśociṣety āha |
 etā vai suvīrā yā attrīs |
 etāḥ suprajā yā ādyās |
 ya evaṃ vedāttry asya prajā jāyate nādyā
 prajāpater akṣy aśvayat
 tat parāpatat
 tad vikaṅkatam prāviśat
 tad vikaṅkate nāramata
 tad yavam prāviśat
 tad yave 'ramata
 tad yavasya // yavatvam |
 yad vaikaṅkatam manthipātram bhavati saktubhiḥ śrīṇāti prajāpater eva tac cakṣuḥ sam bharati
 brahmavādino vadanti
 kasmāt satyān manthipātram̐ sado nāśnuta iti |
 ārtapātram̐ hīti brūyāt |
 yad aśnuvītāndho 'dhvaryuḥ syād{FN corrected in IS  Ed: syād} ārtim ārchet
 tasmān nāśnute //
 devā vai yad yajñe 'kurvata tad asurā akurvata
 te devā āgrayaṇāgrān grahān apaśyan
 tān agṛhṇata
 tato vai te 'gram pary āyan
 yasyaivaṃ viduṣa āgrayaṇāgrā grahā gṛhyante 'gram eva samānānām pary eti
 rugṇavatyarcā bhrātṛvyavato gṛhṇīyāt |
 bhrātṛvyasyaiva ruktvāgram̐ samānānām pary eti
 ye devā divy ekādaśa sthety āha //
 etāvatīr vai devatās tābhya evainam̐ sarvābhyo gṛhṇāti |
 eṣa te yonir viśvebhyas tvā devebhya iti āha
 vaiśvadevo hy eṣa devatayā
 vāg vai devebhyyo 'pākrāmad yajñāyātiṣṭhamānā te devā vācy apakrāntāyāṃ tūṣṇīṃ grahān agṛhṇata sāmanyata vāg antar yanti vai meti sāgrayaṇam praty āgachat
 tad āgrayaṇasyāgrayaṇatvam //
 tasmād āgrayaṇe vāg vi sṛjyate
 yat tūṣṇīm pūrve grahā gṛhyante yathā tsārī |
 iyati ma ākha iyati nāpa rātsyāmīty upāvasṛjaty evam eva tad adhvaryur āgrayaṇaṃ gṛhītvā yajñam ārabhya vācaṃ vi sṛjate
 trir hiṃ karoty udgāt ṝn eva tad vṛṇīte
 prajāpatir vā eṣa yad āgrayaṇo yad āgrayaṇaṃ gṛhītvā hiṃkaroti prajāpatir eva // tat prajā abhi jighrati
 tasmād vatsaṃ jātaṃ gaur abhi jighrati |
 ātmā vā eṣa yajñasya yad āgrayaṇaḥ savanesavane 'bhi gṛhṇāty ātmann eva yajñam̐ saṃ tanoti |
 upariṣṭād ā nayati reta eva tad dadhāti |
 adhastād upa gṛhṇāti pra janayaty eva tat |
 brahmavādino vadanti
 kasmāt satyād gāyatrī kaniṣṭhā chandasām̐ satī sarvāṇi savanāni vahatīti |
 eṣa vai gāyatriyai vatso yad āgrayaṇas tam eva tad abhinivartam̐ sarvāṇi savanāni vahati
 tasmād vatsam apākṛtaṃ gaur abhi ni vartate //
 indro vṛtrāya vajram ud ayachat
 sa vṛtro vajrād udyatād abibhet
 so 'bravīt |
 mā me pra hār asti vā idam mayi vīryaṃ tat te pra dāsyāmīti
 tasmā ukthyam prāyachat
 tasmai dvitīyam ud ayachat
 so 'bravīt |
 mā me pra hār asti vā idaṃ mayi vīryaṃ tat te pra dāsyāmīti //
 tasmā ukthyam eva prāyachat
 tasmai tṛtīyam ud ayachat
 taṃ viṣṇur anv atiṣṭhata
 jahīti
 so 'bravīt |
 mā me pra hār asti vā idam mayi vīryaṃ tat te pra dāsyāmīti
 tasmā ukthyam eva prāyachat
 taṃ nirmāyam bhūtam ahan
 yajño hi tasya māyāsīt |
 yad ukthyo gṛhyata indriyam eva // tad vīryaṃ yajamāno bhrātṛvyasya vṛṅkte |
 indrāya tvā bṛhadvate vayasvata ity āha |
 indrāya hi sa tam prāyachat
 tasmai tvā viṣṇave tvety āha
 yad eva viṣṇur anvatiṣṭhata
 jahīti tasmād viṣṇum anvābhajati
 trir nir gṛhṇāti
 trir hi sa taṃ tasmai prāyachat |
 eṣa te yoniḥ punarhavir asīty āha
 punaḥpunaḥ // hy asmān nirgṛhṇāti
 cakṣur vā etad yajñasya yad ukthyas
 tasmād ukthyam̐ hutam̐ somā anvāyanti
 tasmād ātmā cakṣur anv eti
 tasmād ekaṃ yantam bahavo 'nu yanti
 tasmād eko bahūnām bhadro bhavati
 tasmād eko bahvīr jāyā vindate
 yadi kāmayetādhvaryus |
 ātmānaṃ yajñayaśasenārpayeyam ity antarāhavanīyaṃ ca havirdhānaṃ ca tiṣṭhann ava nayet //
 ātmānam eva yajñayaśasenārpayati
 yadi kāmayeta
 yajamānaṃ yajñayaśasenārpayeyam ity antarā sadohavirdhāne tiṣṭhann ava nayet |
 yajamānam eva yajñayaśasenārpayati
 yadi kāmayeta
 sadasyān yajñayaśasenārapayeyam iti sada ālabhyāva nayet
 sadasyān eva yajñayaśasenārpayati //
 āyur vā etad yajñasya yad dhruvas |
 uttamo grahāṇāṃ gṛhyate tasmād āyuḥ prāṇānām uttamam
 mūrdhānaṃ divo aratim pṛthivyā ity āha
 mūrdhānam evainam̐ samānānāṃ karoti
 vaiśvānaram ṛtāya jātam agnim ity āha
 vaiśvānaram̐ hi devatayāyus |
 ubhayatovaiśvānaro gṛhyate
 tasmād ubhayataḥ prāṇās |
 adhastāc copariṣṭāc ca |
 ardhino 'nye grahā gṛhyante 'rdhī dhruvas
 tasmād // ardhy avāṅ prāṇo 'nyeṣām prāṇānām
 upopte 'nye grahāḥ sādyante 'nupopte dhruvas
 tasmād asthnānyāḥ prajāḥ pratitiṣṭhanti mām̐senānyās |
 asurā vā uttarataḥ pṛthivīm paryācikīrṣan
 tāṃ devā dhruveṇādṛm̐han
 tad dhruvasya dhruvatvam |
 yad dhruva uttarataḥ sādyate dhṛtyai |
 āyur vā etad yajñasya yad dhruva ātmā hotā
 yad dhotṛcamase dhruvam avanayaty ātmann eva yajñasya // āyur dadhāti
 purastād ukthasyāvanīya ity āhuḥ
 purastād dhy āyuṣo bhuṅkte
 madhyato 'vanīya ity āhus |
 madhyamena hy āyuṣo bhuṅkte |
 uttarārdhe 'vanīya ity āhus |
 uttamena hy āyuṣo bhuṅkte
 vaiśvadevyām ṛci śasyamānāyām ava nayati
 vaiśvadevyo vai prajāḥ
 prajāsv evāyur dadhāti //
 yajñena vai devāḥ suvargaṃ lokam āyan
 te 'manyanta
 manuṣyā no 'nvābhaviṣyantīti
 te saṃvatsareṇa yopayitvā suvargaṃ lokam āyan
 tam ṛṣaya ṛtugrahair evānu prājānan
 yad ṛtugrahā gṛhyante suvargasya lokasya prajñātyai
 dvādaśa gṛhyante
 dvādaśa māsāḥ saṃvatsaraḥ
 saṃvatsarasya prajñātyai
 saha prathamau gṛhyete sahottamau
 tasmād dvaudvāv ṛtū
 ubhayatomukham ṛtupātram bhavati
 kaḥ // hi tad veda yata ṛtūnām mukham
 ṛtunā preṣyeti ṣaṭ kṛtva āha
 ṣaḍ vā ṛtavas |
 ṛtūn eva prīṇāti |
 ṛtubhir iti catus |
 catuṣpada eva paśūn prīṇāti
 dviḥ punar ṛtunāha
 dvipada eva prīṇāti |
 ṛtunā preṣyeti ṣaṭ kṛtva āhartubhir iti catus
 tasmāc catuṣpādaḥ paśava ṛtūn upa jīvanti
 dviḥ // punar ṛtunāha
 tasmād dvipādaś catuṣpadaḥ paśūn upa jīvanti |
 ṛtunā preṣyeti ṣaṭ kṛtva āhartubhir iti catur dviḥ punar ṛtunāha |
 ākramaṇam eva tat
 setuṃ yajamānaḥ kurute suvargasya lokasya samaṣṭyai
 nānyo'nyam anu pra padyeta
 yad anyo 'nam anuprapadyetartur ṛtum anu pra padyetartavo mohukāḥ syuḥ //
 prasiddham evādhvaryur dakṣiṇena pra padyate prasiddham pratiprasthātottareṇa
 tasmād ādityaḥ ṣaṇ māso dakṣiṇenaiti ṣaḍ uttareṇa |
 upayāmagṛhīto 'si sam̐sarpo 'sy am̐haspatyāya tvety āha |
 asti trayo daśo māsa ity āhus
 tam eva tat prīṇāti //
 suvargāya vā ete lokāya gṛhyante yad ṛtugrahās |
 jyotir indrāgnī
 yad aindrāgnam ṛtupātreṇa gṛhṇāti jyotir evāsmā upariṣṭād dadhāti
 suvargasya lokasyānukhyātyai |
 ojobhṛtau vā etau devānāṃ yad indrāgnī
 yad aindrāgno gṛhyata oja evāva runddhe
 vaiśvadevam̐ śukrapātreṇa gṛhṇāti
 vaiśvadevyo vai prajās |
 asāv ādityaḥ śukas |
 yad vaiśvadevam̐ śukrapātreṇa gṛhṇāti tasmād asāv ādityaḥ // sarvāḥ prajāḥ pratyaṅṅ ud eti
 tasmāt sarva eva manyate
 mām praty ud agād iti
 vaiśvadevam̐ śukrapātreṇa gṛhṇāti
 vaiśvadevyo vai prajās |
 tejaḥ śukras |
 yad vaiśvadevam̐ śukrapātreṇa gṛhṇāti prajāsv eva tejo dadhāti //
 indro marudbhiḥ sāṃvidyena mādhyaṃdine savane vṛtram ahan
 yan mādhyaṃdine savane marutvatīyā gṛhyante vārtraghnā eva te yajamānasya gṛhyante
 tasya vṛtraṃ jaghnuṣa ṛtavo 'muhyant sa ṛtupātreṇa marutvatīyān agṛhṇāt
 tato vai sa ṛtūn prājānāt |
 yad ṛtupātreṇa marutvatīyā gṛhyanta ṛtūnām prajñātyai
 vajraṃ vā etaṃ yajamāno bhrātṛvyāya pra harati yan marutvatīyā ud eva prathamena // yachati pra harati dvitīyena stṛṇute tṛtīyena |
 āyudhaṃ vā etad yajamānaḥ sam̐s kurute yan marutvatīyā dhanur eva prathamo jyā dvitīya iṣus tṛtīyaḥ
 praty eva prathamena dhatte vi sṛjati dvitīyena vidhyati tṛtīyena |
 indro vṛtram̐ hatvā parām parāvatam agachat |
 apārādham iti manyamānaḥ
 sa harito 'bhavat
 sa etān marutvatīyān ātmasparaṇān apaśyat
 tān agṛhṇīta // prāṇam eva prathamenāspṛṇutāpānaṃ dvitīyenātmānaṃ tṛtīyenātmasparaṇā vā ete yajamānasya gṛhyante yan marutvatīyāḥ
 prāṇam eva prathamena spṛṇute 'pānaṃ dvitīyenātmānaṃ tṛtīyena |
 indro vṛtram ahan
 taṃ devā abruvan
 mahān vā ayam abhūd yo vṛtram avadhīd iti
 tan mahendrasya mahendratvam |
 sa etam mahendram uddhāram ud aharata vṛtram̐ hatvānyāsu devatāsv adhi
 yan mahendro gṛhyata uddhāram eva taṃ yajamāna ud dharate 'nyāsu prajāsv adhi
 śukrapātreṇa gṛhṇāti
 yajamānadevatyo vai mahendras tejaḥ śukro yan māhendram̐ śukrapātreṇa gṛhṇāti yajamāna eva tejo dadhāti //
 aditiḥ putrakāmā sādhyebhyo devebhyo brahmaudanam apacat
 tasyā uccheṣaṇam adadus
 tat prāśnāt
 sā reto 'dhatta
 tasyai catvāra ādityā ajāyanta
 sā dvitīyam apacat
 sāmanyata |
 uccheṣaṇān ma ime 'jñata yad agre prāśiṣyāmīto me vasīyām̐so janiṣyanta iti
 sāgre prāśnāt
 sā reto 'dhatta
 tasyai vyṛddham āṇḍam ajāyata
 sādityebhya eva // tṛtīyam apacat |
 bhogāya ma idam̐ śrāntam astv iti
 te 'bruvan
 varaṃ vṛṇāmahai yo 'to jāyātā asmākam̐ sa eko 'sad yo 'sya prajāyām ṛdhyātā asmākam bhogāya bhavād iti
 tato vivasvān ādityo 'jāyata
 tasya vā iyam prajā yan manuṣyas
 tāsv eka evarddho yo yajate
 sa devānām bhogāya bhavati
 devā {F vai yajñāt}{W vai yajñād}{GLOS vai yajñāt} // rudram antar āyan |
 sa ādityān anvākramata
 te dvidevatyān prāpadyanta
 tān na prati prāyachan
 tasmād api vadhyam prapannaṃ na prati pra yachanti
 tasmād api vadhyam prapannaṃ na prati pra yachanti
 tasmād dvidevatyebhya ādityo nir gṛhyate
 yad uccheṣaṇād ajāyanta tasmād uccheṣaṇād gṛhyate
 tisṛbhir ṛgbhir gṛhṇāti
 mātā pitā putras tad eva tan mithunam
 ulbaṃ garbho jarāyu tad eva tat // mithunam
 paśavo vā ete yad āditya ūrg dadhi
 dadhnā madhyataḥ śrīṇāty ūrjam eva paśūnām madhyato dadhāti
 śṛtātaṅkyena
 medhyatvāya
 tasmād āmā pakvaṃ duhe
 paśavo vā ete yad ādityaḥ
 pariśritya gṛhṇāti
 pratirudhyaivāsmai paśūn gṛhṇāti
 paśavo vā ete yad āditya eṣa rudro yad agniḥ
 pariśritya gṛhṇāti rudrād eva paśūn antar dadhāti //
 eṣa vai vivasvān ādityo yad upām̐śusavanaḥ
 sa etam eva somapītham pari śaya ā tṛtīyasavanāt |
 vivasva ādityaiṣa te somapītha ity āha
 vivasvantam evādityam̐ somapīthena sam ardhayati
 yā divyā vṛṣṭis tayā tvā śrīṇāmīti vṛṣṭikāmasya śrīṇīyāt |
 vṛṣṭim evāva runddhe
 yadi tājak praskanded varṣukaḥ parjanyaḥ syāt |
 yadi ciram avarṣukas |
 na sādayati |
 asannād dhi prajāḥ prajāyante
 nānu vaṣat karoti
 yad anuvaṣaṭkuryād rudram prajā anvavasṛjet |
 na hutvānv īkṣeta
 yad anvīkṣeta cakṣur aysa pramāyukam̐ syāt
 tasmān nānvīkṣyaḥ //
 antaryāmapātreṇa sāvitram āgrayaṇād gṛhṇāti
 prajāpatir vā eṣa yad āgrayaṇaḥ
 prajānām prajananāya
 na sādayati |
 asannād dhi prajāḥ prajāyante
 nānu vaṣaṭ karoti
 yad anuvaṣaṭkuryād rudram prajā anvavasṛjet |
 eṣa vai gāyatro devānāṃ yat savitā |
 eṣa gāyatriyai loke gṛhyate yad āgrayaṇas |
 yad antaryāmapātreṇa sāvitram āgrayaṇād gṛhṇāti svād evainaṃ yoner nir gṛhṇāti
 viśve // devās tṛtīyam̐ savanaṃ nod ayachan
 te savitāram prātaḥsavanabhāgam̐ santaṃ tṛtīyasavanam abhi pary aṇayan
 tato vai te tṛtīyam̐ savanam ud ayachan
 yat tṛtīyasavane sāvitro gṛhyate tṛtīyasya savanasyodyatyai
 savitṛpātreṇa vaiśvadevaṃ kalaśād gṛhṇāti
 vaiśvadevyo vai prajā
 vaiśvadevaḥ kalaśaḥ
 savitā prasavānām īśe
 yat savitṛpātreṇa vaiśvadevaṃ kalaśād gṛhṇāti savitṛprasūta evāsmai prajāḥ pra // janayati
 some somam abhi gṛhṇāti
 reta eva tad dadhāti
 suśarmāsi supratiṣṭhāna ity āha
 some hi somam abhigṛhṇāti
 pratiṣṭhityai |
 etasmin vā api grahe manuṣyebhyo devebhyaḥ pitṛbhyaḥ kriyate
 suśarmāsi supratiṣṭhāna ity āha
 manuṣyebhya evaitena karoti
 bṛhad ity āha
 devebhya evaitena karoti
 nama ity āha
 pitṛbhya evaitena karoti |
 etāvatīr {F vai}{W vai} devatās
 tābhya evainam̐ sarvābhyo gṛhṇāti |
 eṣa te yonir viśvebhyas tvā devebhya ity āha
 vaiśvadevo hy eṣaḥ //
 prāṇo vā eṣa yad upām̐śus |
 yad upām̐śupātreṇa prathamaś cottamaś ca grahau gṛhyete prāṇam evānu prayanti prāṇam anūd yanti
 prajāpatir vā eṣa yad āgrayaṇaḥ prāṇa upām̐śuḥ patnīḥ prajāḥ pra janayanti
 yad upām̐śupātreṇa pātnīvatam āgrayaṇād gṛhṇāti prajānām prajananāya
 tasmāt prāṇam prajā anu pra jāyante
 devā vā itaitaḥ patnīḥ suvargam // lokam ajigām̐san
 te suvargaṃ lokaṃ na prājānan
 ta etam pātnīvatam apaśyan
 tam agṛhṇata
 tato vai te suvargaṃ lokam prājānan
 yat pātnīvato gṛhyate suvargasya lokasya prajñātyai
 sa somo nātiṣṭhata strībhyo gṛhyamāṇas
 taṃ ghṛtaṃ vajraṃ kṛtvāghnan
 taṃ nirindriyam bhūtam agṛhṇan
 tasmāt striyo nirindriyā adāyādīr api pāpāt pum̐sa upastitaram // vadanti
 yad ghṛtena pātnīvatam̐ śrīṇāti vajreṇaivainaṃ vaśe kṛtvā gṛhṇāti |
 upayāmagṛhīto 'sīty āha |
 iyaṃ vā upayāmas
 tasmād imām prajā anu pra jāyante
 bṛhaspatisutasya ta ity āha
 brahma vai devānām bṛhaspatis |
 brahmaṇaivāsmai prajāḥ pra janayati |
 indo ity āha
 reto vā indus |
 reta eva tad dadhāti |
 indriyāva iti // āha
 prajā vā indriyam
 prajā evāsmai pra janayati |
 agnā ity āha |
 agnir vai retodhāḥ
 patnīva ity āha
 mithunatvāya
 sajūr devena tvaṣṭrā somam pibety āha
 tvaṣṭā vai paśūnām mithunānām̐ rūpakṛt |
 rūpam eva paśuṣu dadhāti
 devā vai tvaṣṭāram ajighām̐san |
 sa patnīḥ prāpadyata
 taṃ na prati prāyachan
 tasmād api // vadhyam prapannaṃ na prati pra yachanti
 tasmāt pātnīvate tvaṣṭtre 'pi gṛhyate
 na sādayati |
 asannād dhi prajāḥ prajāyante
 nānu vaṣaṭ karoti
 yad anuvaṣaṭkuryād rudram prajā anvavasṛjet |
 yan nānuvaṣaṭkuryād aśāntam agnīt somam bhakṣayet |
 upām̐śv anu vaṣaṭ karoti
 na rudram prajā anvavasṛjati śāntam agnīt somam bhakṣayati |
 agnīn neṣṭur upastham ā sīda // neṣṭaḥ patnīm udānayety āha |
 agnīd eva neṣṭari reto dadhāti neṣṭā patniyām
 udgātrā saṃ khyāpayati
 prajāpatir vā eṣa yad udgātā
 prajānām prajananāya |
 apa upa pra vartayati
 reta eva tat siñcati |
 ūruṇopa pra vartayati |
 ūruṇā hi retaḥ sicyate
 nagnaṃkriyorum upa pra vartayati
 yadā hi nagna ūrur bhavaty atha mithunī bhavatas |
 atha retaḥ sicyate |
 atha prajāḥ pra jāyante //
 indro vṛtram ahan
 tasya śīrṣakapālam ud aubjat
 sa droṇakalaśo 'bhavat
 tasmāt somaḥ sam asravat
 sa hāriyojano 'bhavat
 taṃ vy acikitsat |
 juhavānī mā hauṣām iti
 so 'manyata
 yad dhoṣyāmy āmam̐ hoṣyāmi yan na hoṣyāmi yajñaveśasaṃ kariṣyāmīti
 tam adhriyata hotum |
 so 'gnir abravīt |
 na mayy āmam̐ hoṣyasīti
 taṃ dhānābhir aśrīṇāt //
 tam̐ śṛtam bhūtam ajuhot
 yad dhānābhir hāriyojanam̐ śrīṇāti śṛtatvāya
 śṛtam evainam bhūtaṃ juhoti
 bahvībhiḥ śrīṇāti |
 etāvatīr evāsyāmuṣmiM loke kāmadughā bhavanti |
 atho khalv āhus |
 etā vā indrasya pṛśnayaḥ kāmadughā yad dhāriyojanīr iti
 tasmād bahvībhiḥ śrīṇīyāt |
 ṛksāme vā indrasya harī somapānau
 tayoḥ paridhaya ādhānam |
 yad aprahṛtya paridhīñ juhuyād antarādhānābhyām // ghāsam pra yachet
 prahṛtya paridhīñ juhoti nirādhānābhyām eva ghāsam pra yachati |
 unnetā juhoti
 yātayāmeva hy etarhy adhvaryuḥ svagākṛtas |
 yad adhvaryur juhuyād yathā vimuktam punar yunakti tādṛg eva tat |
 śīrṣann adhinidhāya juhoti
 śīrṣato hi sa samabhavat |
 vikramya juhoti
 vikramya hīndro vṛtram ahan |
 samṛddhyai
 paśavo vai hāriyojanīs |
 yat sambhindyād alpāḥ // enam paśavo bhuñjanta upa tiṣṭheran
 yan na sambhindyād bahava enam paśavo 'bhuñjanta upa tiṣṭheran
 manasā sam bādhate |
 ubhayaṃ karoti
 bahava evainam paśavo bhuñjanta upa tiṣṭhante |
 unnetary upahavam ichante
 ya eva tatra somapīthas tam evāva rundhate |
 uttaravedyāṃ ni vapati
 paśavo vā uttaravediḥ
 paśavo hāriyojanīḥ
 paśuṣv eva paśūn prati ṣṭhāpayanti //
 grahān vā anu prajāḥ paśavaḥ pra jāyante |
 upām̐śvantaryāmāv ajāvayaḥ
 śukrāmanthinau puruṣās |
 ṛtugrahān ekaśaphās |
 ādityagrahaṃ gāvas |
 ādityagraho bhūyiṣṭhābhir ṛgbhir gṛhyate
 tasmād gāvaḥ paśūnām bhūyiṣṭhās |
 yat trir upām̐śum̐ hastena vigṛhṇāti
 tasmād dvau trīn ajā janayaty athāvayo bhūyasīḥ
 pitā vā eṣa yad āgrayaṇaḥ putraḥ kalaśas |
 yad āgrayaṇa upadasyet kalaśād gṛhṇīyāt |
 yathā pitā // putraṃ kṣita upadhāvati tādṛg eva tat |
 yat kalaśa upadasyed āgrayaṇād gṛhṇīyāt |
 yathā putraḥ pitaraṃ kṣita upadhāvati tādṛg eva tat |
 ātmā vā eṣa yajñasya yad āgrayaṇas |
 yad graho vā kalaśo vopadasyed āgrayaṇād gṛhṇīyāt |
 ātmana evādhi yajñaṃ niṣ karoti |
 avijñāto vā eṣa gṛhyate yad āgrayaṇas |
 sthālyā gṛhṇāti vāyavyena juhoti tasmāt // garbheṇāvijñātena brahmahā |
 avabhṛtham ava yanti
 parā sthālīr asyanty ud vāyavyāni haranti
 tasmāt striyaṃ jātām parāsyanty ut pumām̐sam̐ haranti
 yat purorucam āha yathā vasyasa āharati tādṛg eva tat |
 yad grahaṃ gṛhṇāti yathā vasyasa āhṛtya prāha tādṛg eva tat |
 yat sādayati yathā vasyasa upanidhāyāpakrāmati tādṛg eva tat |
 yad vai yajñasya sāmnā yajuṣā kriyate śithilaṃ tat |
 yad ṛcā tad dṛḍham
 purastādupayāmā yajuṣā gṛhyanta upariṣṭādupayāmā ṛcā yajñasya dhṛtyai //
 prānyāni pātrāṇi yujyante nānyāni
 yāni parācīnāni prayujyante 'mum eva tair lokam abhi jayati
 parāṅ iva hy asau lokas |
 yāni punaḥ prayujyanta imam eva tair lokam abhi jayati
 punaḥpunar iva hy ayaṃ lokaḥ
 prānyāni pātrāṇi yujyante nānyāni
 yāni parācīnāni prayujyante tāny anv oṣadhayaḥ parā bhavanti
 yāni punaḥ // prayujyante tāny anv oṣadhayaḥ punar ā bhavanti
 prānyāni pātrāṇi yujyante nānyāni
 yāni parācīnāni prayujyante tāny anv āraṇyāḥ paśavo 'raṇyam apa yanti
 yāni punaḥ prayujyante tāny anv grāmyāḥ paśavo grāmam upāvayanti
 yo vai grahāṇāṃ nidānaṃ veda nidānavān bhavati |
 ājyam ity ukthaṃ tad vai grahāṇāṃ nidānam |
 yad upām̐śu śam̐sati tat // upām̐śvantaryāmayos |
 yad uccais tad itareṣāṃ grahāṇām
 etad vai grahāṇāṃ nidānam |
 ya evaṃ veda nidānavān bhavati
 yo vai grahāṇām mithunaṃ veda pra prajayā paśubhir mithunair jāyate
 sthālībhir anye grahā gṛhyante vāyavyair anye |
 etad vai grahāṇām mithunam |
 ya evaṃ veda pra prajayā paśubhir mithunair jāyate |
 indras tvaṣṭuḥ somam abhīṣahāpibat
 sa viṣvaṅ // vy ārchat
 sa ātmann āramaṇaṃ nāvindat
 sa etān anusavanam puroḍāśān apaśyat
 tān nir avapat
 tair vai sa ātmann āramaṇam akuruta
 tasmād anusavanam puroḍāśā nir upyante
 tasmād anusavanam puroḍāśānām prāśnīyād ātmann evāramaṇaṃ kurute nainam̐ somo 'ti pavate
 brahmavādino vadanti
 narcā na yajuṣā paṅktir āpyate 'tha kiṃ yajñasya pāṅktatvam iti
 dhānāḥ karambhaḥ parivāpaḥ puroḍāśaḥ payasyā
 tena paṅktir āpyate
 tad yajñasya pāṅktatvam //
 suvargāya vā etāni lokāya hūyante yad dākṣiṇāni
 dvābhyāṃ gārhapatye juhoti
 dvipād yajamānaḥ
 pratiṣṭhityai |
 āgnīdhre juhoti |
 antarikṣa evā kramate
 sado 'bhy aiti
 suvargam evainaṃ lokaṃ gamayati
 saurībhyām ṛgbhyāṃ gārhapatye juhoti |
 amum evainaṃ lokam̐ samārohayati
 nayavatyarcāgnīdhre juhoti
 suvargasya lokasyābhinītyai
 divaṃ gacha suvaḥ pateti hiraṇyam // hutvod gṛhṇāti
 suvargam evainaṃ lokam gamayati
 rūpeṇa vo rūpam abhy aimīty āha
 rūpeṇa hy āsām̐ rūpam abhy aiti yad dhiraṇyena
 tutho vo viśvavedā vi bhajatv ity āha
 tutho ha sma vai viśvavedā devānāṃ dakṣiṇā vi bhajati
 tenaivainā vi bhajati |
 etat te agne rādhaḥ // aiti somacyutam ity āha
 somacyutam̐ hy asya rādha aiti
 tan mitrasya pathā nayety āha
 śāntyai |
 ṛtasya pathā preta candradakṣiṇā ity āha
 satyaṃ vā ṛtam |
 satyenaivainā ṛtena vi bhajati
 yajñasya pathā suvitā nayantīr ity āha
 yajñasya hy etāḥ pathā yanti yad dakṣiṇās |
 brāhmaṇam adya rādhyāsam // ṛṣim ārṣeyam ity āha |
 eṣa vai brāhmaṇa ṛṣir ārṣeyo yaḥ śuśruvān
 tasmād evam āha
 vi suvaḥ paśya vy antarikṣam ity āha
 suvargam evainaṃ lokaṃ gamayati
 yatasva sadasyair ity āha
 mitratvāya |
 asmaddātrā devatrā gachata madhumatīḥ pra dātāram ā viśatety āha
 vayam iha pradātāraḥ smo 'smān amutra madhumatīr ā viśateti // vāvaitad āha
 hiraṇyaṃ dadāti
 otir vai hiraṇyam |
 jyotir eva purastād dhatte
 suvargasya lokasyānukhyātyai |
 agnīdhe dadāti |
 agnimukhān evartūn prīṇāti
 brahmaṇe dadāti
 prasūtyai
 hotre dadāti |
 ātmā vā eṣa yajñasya yad dhotā |
 ātmānam eva yajñasya dakṣiṇābhiḥ sam ardhayati //
 samiṣṭayajūm̐ṣi juhoti
 yajñasya samiṣṭyai
 yad vai yajñasya krūraṃ yad viliṣṭaṃ yad atyeti yan nātyeti yad atikaroti yan nāpi karoti tad eva taiḥ prīṇāti
 nava juhoti
 nava vai puruṣe prāṇāḥ
 puruṣeṇa yajñaḥ sammitas |
 yāvān eva yajñas tam prīṇāti
 ṣaḍ ṛgmiyāṇi juhoti
 ṣaḍ vā ṛtavas |
 ṛtūn eva prīṇāti
 trīṇi yajūm̐ṣi // traya ime lokās |
 imān eva lokān prīṇāti
 yajña yajñaṃ gacha yajñapatiṃ gachety āha
 yajñapatim evainaṃ gamayati
 svām yoniṃ gachety āha
 svām evainaṃ yoniṃ gamayati |
 ṣa te yajño yajñapate sahasūktavākaḥ suvīra ity āha
 yajamāma eva vīryaṃ dadhāti
 vāsiṣṭho ha sātyahavyo devabhāgam papracha
 yat sṛñjayān bahuyājino 'yīyajo yajñe // yajñam praty atiṣṭhipā yajñapatāv iti
 sa hovāca
 yajñapatāv iti
 satyād vai sṛñjayāḥ parā babhūvur iti hovāca yajñe vāva yajñaḥ pratiṣṭhāpya āsīd yajamānasyāparābhāvāyeti
 devā gātuvido gātuṃ vittvā gātum itety āha
 yajña eva yajñam prati ṣṭhāpayati
 yajamānasyāparābhāvāya //
 avabhṛthayajūm̐ṣi juhoti
 yad evārvācīnam ekahāyanād enaḥ karoti tad eva tair ava yajate |
 apo 'vabhṛtham avaiti |
 apsu vai varuṇaḥ
 sākṣād eva varuṇam ava yajate
 vartmanā vā anvitya yajñam̐ rakṣām̐si jighām̐santi
 sāmnā prastotānvavaiti
 sāma vai rakṣohā
 rakṣasām apahatyai
 trir nidhanam upaiti
 traya ime lokās |
 ebhya eva lokebhyo rakṣām̐si // apa hanti
 puruṣaḥpuruṣo nidhanam upaiti
 puruṣaḥpuruṣo hi rakṣasvī
 rakṣasām apahatyai |
 urum̐ hi rājā varuṇaś cakārety āha
 pratiṣṭhityai
 śataṃ te rājan bhiṣajaḥ sahasram ity āha
 bheṣajam evāsmai karoti |
 abhiṣṭhito varuṇasya pāśa ity āha
 varuṇapāśam evābhi tiṣṭhati
 barhir abhi juhoti |
 āhutīnām pratiṣṭhityai |
 atho agnivaty eva juhoti |
 apabarhiṣaḥ prayājān // yajati
 prajā vai barhiḥ
 prajā eva varuṇapāśān muñcati |
 ājyabhāgau yajati
 yajñasyaiva cakṣuṣī nāntar eti
 varuṇaṃ yajati
 varuṇapāśād evainam muñcati |
 agnīvaruṇau yajati
 sākṣād evainaṃ varuṇapāśān muñcati |
 apabarhiṣāv anūyajau yajati
 prajā vai barhiḥ
 prajā eva varuṇapāśān muñcati
 caturaḥ prayājān yajati dvāv anūyājau
 ṣaṭ sam padyante
 ṣaḍ vā ṛtavaḥ //
 ṛtuṣv eva prati tiṣṭhati |
 avabhṛtha nicaṅkuṇety āha
 yathoditam eva varuṇam ava yajate
 samudre te hṛdayam apsv antar ity āha
 samudrehy antar varuṇaḥ
 saṃ tvā viśantv oṣadhīr utāpa ity āha |
 adbhir evainam oṣadhībhiḥ samyañcaṃ dadhāti
 devīr āpa eṣa vo garbha ity āha
 yathāyajur evaitat
 paśavo vai // somas |
 yad bhindūnām bhakṣayet paśumānt syād varuṇas tv enaṃ gṛhṇīyāt |
 yan na bhakṣayed apaśuḥ syān nainaṃ varuṇo gṛhṇīyāt |
 upaspṛśyam eva paśumān bhavati nainaṃ varuṇo gṛhṇāti
 pratiyuto varuṇasya pāśa ity āha
 varuṇapāśād eva nir mucyate |
 apratīkṣam ā yanti varuṇasyāntarhityai |
 edho 'sy edhiṣīmahīty āha
 samidhaivāgniṃ namasyanta upāyanti
 tejo 'si tejo mayi dhehīty āha
 teja evātman dhatte //
 sphyena vedim ud dhanti rathākṣeṇa vi mimīte yūpam minoti trivṛtam eva vajram̐ sambhṛtya bhrātṛvyāya pra harati stṛtyai
 yad antarvedi minuyād devalokam abhi jayed yad bahirvedi manuṣyalokaṃ vedyantasya saṃdhau minoty ubhayor lokayor abhijityai |
 uparasammitām minuyāt pitṛlokakāmasya raśanasammitām manuṣyalokakāmasya caṣālasammitām indriyakāmasya sarvānt samān pratiṣṭhākāmasya ye trayo madhyamās tānt samān paśukāmasyaitān vai // anu paśava upa tiṣṭhante paśumān eva bhavati
 vyatiṣajed itarān prajayaivainam paśubhir vyatiṣajati
 yaṃ kāmayeta pramāyukaḥ syād iti gartamitaṃ tasya minuyād uttarārdhyaṃ varṣiṣṭham atha hrasīyām̐sam eṣā vai gartamid yasyaivam minoti tājak pra mīyate
 dakṣiṇārdhyaṃ varṣiṣṭham minuyāt suvargakāmasyātha hrasīyām̐sam ākramaṇam eva tat setuṃ yajamānaḥ kurute suvargasya lokasya samaṣṭyai //
 yad ekasmin yūpe dve raśane parivyayati tasmād eko dve jāye vindate yan naikām̐ raśanāṃ dvayor yūpayoḥ parivyayati tasmān naikā dvau patī vindate
 yaṃ kāmayeta stry asya jāyetety upānte tasya vyatiṣajet stry evāsya jāyate
 yaṃ kāmayeta pumān asya jāyetety āntaṃ tasya pra veṣṭayet pumān evāsya // jāyate |
 asurā vai devān dakṣiṇata upānayan tān devā upaśayenaivāpānudanta tad upaśayasyopaśayatvaṃ yad dakṣiṇata upaśaya upaśaye bhrātṛvyāpanuttyai
 sarve vā anye yūpāḥ paśumanto 'thopaśaya evāpaśus tasya yajamānaḥ paśur yan na nirdiśed ārtim ārched yajamāno 'sau te paśur iti nir diśed yaṃ dviṣyād yam eva // dveṣṭi tam asmai paśuṃ nir diśati
 yadi na dviṣyād ākhus te paśur iti brūyān na grāmyān paśūn hinasti nāraṇyān
 prajāpatiḥ prajā asṛjata so 'nnādyena vy ārdhyata sa etām ekādaśinīm apaśyat tayā vai so 'nnādyam avārunddha yad daśa yūpā bhavanti daśākṣarā virāḍ annaṃ virāḍ virājaivānnādyam ava runddhe //
 ya ekādaśa stana evāsyai sa duha evaināṃ tena
 vajro vā eṣā sam mīyate yad ekādaśinī seśvarā purastāt pratyañcaṃ yajñam̐ sammarditor yat pātnīvatam minoti yajñasya praty uttabdhyai sayatvāya //
 prajāpatiḥ prajā asṛjata sa riricāno 'manyata sa etām ekādaśinīm apaśyat tayā vai sa āyur indriyaṃ vīryam ātmann adhatta prajā iva khalu vā eṣa sṛjate yo yajate sa etarhi riricāna iva yad eṣaikādaśinī bhavaty āyur eva tayendriyaṃ vīryaṃ yajamāna atman dhatte
 praivāgneyena vāpayati mithunam̐ sārasvatyā karoti retaḥ // saumyena dadhāti pra janayati pauṣṇena bārhaspatyo bhavati brahma vai devānām bṛhaspatir brahmaṇaivāsmai prajāḥ pra janayati vaiśvadevo bhavati vaiśvadevyo vai prajāḥ prajā evāsmai pra janayatīndriyam evaindreṇāvarunddhe viśam mārutenaujo balam aindrāgnena prasavāya sāvitro nirvaruṇatvāya vāruṇas |
 madhyata aindram ā labhate madhyata evendriyaṃ yajamāne dadhāti // purastād aindrasya vaiśvadevam ālabhate vaiśvadevaṃ vā annam annam eva purastād dhatte tasmāt purastād annam adyata aindram ālabhya mārutam ā labhate viḍ vai maruto viśam evāsmā anu badhnāti
 yadi kāmayeta yo 'vagataḥ so 'pa rudhyatāṃ yo 'paruddhaḥ so 'va gachatv ity aindrasya loke vāruṇam ā labheta vāruṇasya loka aindram // ya evāvagataḥ so 'pa rudhyate yo 'paruddhaḥ so 'va gachati
 yadi kāmayeta prajā muhyeyur iti paśūn vyatiṣajet prajā eva mohayati
 yad abhivāhato 'pāṃ vāruṇam ālabheta prajā varuṇo gṛhṇīyād dakṣiṇata udañcam ā labhate 'pavāhato 'pām prajānām avaruṇagrāhāya //
 indraḥ patniyā manum ayājayat tām paryagnikṛtām ud asṛjat tayā manur ārdhnod yat paryagnikṛtam pātnīvatam utsṛjati yām eva manur ṛddhim ārdhnot tām eva yajamāna ṛdhnoti
 yajñasya vā apratiṣṭhitād yajñaḥ parā bhavati yajñam parābhavantaṃ yajamāno 'nu parā bhavati yad ājyeṇa pātnīvatam̐ sam̐sthāpayati yajñasya pratiṣṭhityai yajñam pratitiṣṭhantaṃ yajamāno 'nu prati tiṣṭhati |
 iṣṭaṃ vapayā // bhavati aniṣṭaṃ vaśayātha pātnīvatena pra carati tīrtha eva pra caraty atho etarhy evāsya yāmas
 tvāṣṭro bhavati tvaṣṭā vai retasaḥ siktasya rūpāṇi vi karoti tam eva vṛṣāṇam patnīṣv api sṛjati so 'smai rūpāṇi vi karoti //
 ghnanati vā etat somaṃ yad abhiṣuṇvanti
 yat saumyo bhavati yathā mṛtāyānustaraṇīṃ ghnanti tādṛg eva tat |
 yad uttarārdhe vā madhye vā juhuyāt devatābhyaḥ samadaṃ dadhyād dakṣiṇārdhe juhoty eṣā vai pitṝṇāṃ dik svāyām eva diśi pit ṝn niravadayate |
 udgātṛbhyo haranti sāmadavatyo vai saumyo yad eva sāmnaś chambaṭkurvanti tasyaiva sa śāntis |
 ava // īkṣante pavitraṃ vai saumya ātmānam eva pavayante
 ya ātmānaṃ na paripaśyed itāsuḥ syād abhidadiṃ kṛtvāvekṣeta tasmin hy ātmānam paripaśyaty atho ātmānam eva pavayate
 yo gatamanāḥ syāt so 'vekṣeta yan me manaḥ parāgataṃ yad vā me aparāgatam / rājñā somena tad vayam asmāsu dhārayāmasīti mana evātman dādhāra // na gatamanā bhavati |
 apa vai tṛtīyasavane yajñaḥ krāmatījānād anījānam abhy āgnāvaiṣṇavyarcā ghṛtasya yajaty agniḥ sarvā devatā viṣṇur yajño devatāś caiva yajñaṃ ca dādhāra |
 upām̐śu yajati mithunatvāya
 brahmavādino vadanti mitro yajñasya sviṣṭaṃ yuvate varuṇo duriṣṭaṃ kva tarhi yajñaḥ kva yajamāno bhavatīti yan maitrāvaruṇīṃ vaśām ālabhate mitreṇaiva // yajñasya sviṣṭam̐ śamayati varuṇena duriṣṭaṃ nārtim ārchati yajamānas |
 yathā vai lāṅgaleno 'rvarām prabhindanty evam ṛksāme yajñam pra bhintto yan maitrāvaruṇīṃ vaśām ālabhate yajñāyaiva prabhinnāya matyam anvavāsyati śāntyai
 yātayāmāni vā etasya chandām̐si ya ījānaś chandasām eṣa raso yad vaśā yan maitrāvaruṇīṃ vaśām ālabhate chandām̐sy eva punar ā prīṇāty ayātayāmatvāyātho chandaḥsv eva rasaṃ dadhāti //
 devā vā indriyaṃ vīryaṃ vy abhajanta
 tato yad atyaśiṣyata tad atigrāhyā abhavan
 tad atigrāhyāṇām atigrāhyatvam |
 yad atigrāhyā gṛhyanta indriyam eva tad vīryaṃ yajamāna ātman dhatte
 teja āgneyenendriyam aindreṇa brahmavarcasam̐ sauryeṇa |
 upastambhanaṃ vā etad yajñasya yad atigrāhyāś cakre pṛṣṭhāni
 yat pṛṣṭhye na gṛhṇīyāt prāñcaṃ yajñam pṛṣṭhāni sam̐ śṛṇīyus |
 yad ukthye // gṛhṇīyāt pratyañcaṃ yajñam atigrāhyāḥ sam̐ śṛṇīyus |
 viśvajiti sarvapṛṣṭhe grahītavyā yajñasya savīryatvāya
 prajāpatir devebhyo yajñān vyādiśat
 sa priyās tanūr apa ny adhatta
 tad atigrāhyā abhavan
 vitanus tasya yajña ity āhur yasyātigrāhyā na gṛhyanta iti |
 apy agniṣṭome grāhītavyā yajñasya satanutvāya
 devatā vai sarvāḥ sadṛśīr āsan
 tā na vyāvṛtam agachan
 te devāḥ // eta etān grahān apaśyan
 tān agṛhṇata |
 āgneyam agnir aindram indraḥ sauryam̐ sūryas
 tato vai te 'nyābhir devatābhir vyāvṛtam agachan
 yasyaivaṃ viduṣa ete grahā gṛhyante vyāvṛtam eva pāpmanā bhrātṛvyeṇa gachati |
 ime lokā jyotiṣmantaḥ samāvadvīryāḥ kāryā ity āhus |
 āgneyenāsmiM loke jyotir dhatta aindreṇāntarikṣe |
 indravāyū hi sayujau
 sauryeṇāmuṣmiM loke // jyotir dhatte
 jyotiṣmanto 'smā ime lokā bhavanti samāvadvīryān enān kurute |
 etān vai grahān bambāviśvavayasāv avittām |
 tābhyām ime lokāḥ parāñcaś cārvāñcaś ca prābhus |
 yasyaivaṃ viduṣa ete grahā gṛhyante prāsmā ime lokāḥ parāñcaś cārvāñcaś ca bhānti //
 devā vai yad yajñe 'kurvata tad asurā akurvata
 te devā adābhye chandām̐si savanāni sam asthāpayan
 tato devā abhavan parāsurās |
 yasyaivaṃ viduṣo 'dābhyo gṛhyate bhavaty ātmanā parāsya bhrātṛvyo bhavati
 yad vai devā asurān adābhyenādabhnuvan tad adābhyasyādābhyatvam |
 ya evaṃ veda dabhnoty eva bhrātṛvyaṃ nainam bhrātṛvyo dabhnoti //
 eṣā vai prajāpater atimokṣiṇī nāma tanūr yad adābhyas |
 upanaddhasya gṛhṇāty atimuktyai |
 ati pāpmānam bhrātṛvyam mucyate ya evaṃ veda
 ghnanti vā etat somaṃ yad abhiṣuṇvanti
 some hanyamāne yajño hanyate yajñe yajamānas |
 brahmavādino vadanti
 kiṃ tad yajñe yajamānaḥ kurute yena jīvant suvargaṃ lokam etīti
 jīvagaho vā eṣa yad adābhyas |
 anabhiṣutasya gṛhṇāti
 jīvantam evainam̐ suvargaṃ lokaṃ gamayati
 vi vā etad yajñaṃ chindanti yad adābhye sam̐sthāpayanti |
 am̐śūn api sṛjati yajñasya saṃtatyai //
 devā vai prabāhug grahān agṛhṇata
 sa etam prajāpatir am̐śum apaśyat
 tam agṛhṇīta
 tena vai sa ārdhnot |
 yasyaivaṃ viduṣo 'm̐śur gṛhyata ṛdhnoty eva
 sakṛdabhiṣutasya gṛhṇāti
 sakṛd dhi sa tenārdhnot |
 manasā gṛhṇāti
 mana iva hi prajāpatiḥ
 prajāpater āptyai |
 audumbareṇa gṛhṇāti |
 ūrg vā udumbaras |
 ūrjam evāva runddhe
 catuḥsrakti bhavati
 dikṣu // eva prati tiṣṭhati
 yo vā am̐śor āyatanaṃ vedāyatanavān bhavati
 vāmadevyam iti sāma tad vā asyāyatanam manasā gāyamāno gṛhṇāti |
 āyatanavān eva bhavati
 yad adhvaryur am̐śuṃ gṛhṇan nārdhayed ubhābhyāṃ nardhyetādhvaryave ca yajamānāya ca
 yad ardhayed ubhābhyām ṛdhyeta |
 anavānaṃ gṛhṇāti saivāsyarddhis |
 hiraṇyam abhi vy aniti |
 amṛtaṃ vai hiraṇyam āyuḥ prāṇa āyuṣaivāmṛtam abhi dhinoti
 śatamānam bhavati
 śatāyuḥ puruṣaḥ śatendriyas |
 āyuṣy evendriye prati tiṣṭhati //
 prajāpatir devebhyo yajñān vyādiśat
 sa riricāno 'manyata
 sa yajñānām̐ ṣoḍaśadhendriyaṃ vīryam ātmānam abhi sam akkhidat
 tat ṣoḍaśy abhavat
 na vai ṣoḍaśī nāma yajño 'sti
 yad vāva ṣoḍaśam̐ stotram̐ ṣoḍaśam̐ śastraṃ tena ṣoḍaśī
 tat ṣoḍaśinaḥ ṣoḍaśitvam |
 yat ṣoḍaśī gṛhyata indriyam eva tad vīryaṃ yajamāna ātman dhatte
 devebhyo vai suvargo lokaḥ //
 na prābhavat
 ta etam̐ ṣoḍaśinam apaśyan
 tam agṛhṇata
 tato vai tebhyaḥ suvargo lokaḥ prābhavat |
 yat ṣoḍaśī gṛhyate suvargasya lokasyābhijityai |
 indro vai devānām ānujāvara āsīt
 sa prajāpatim upādhāvat
 tasmā etam̐ ṣoḍaśinam prāyachat
 tam agṛhṇīta
 tato vai so 'graṃ devatānām pary ait |
 yasyaivaṃ viduṣaḥ ṣoḍaśī gṛhyate //
 agram eva samānānām pary eti
 prātaḥsavane gṛhṇāti
 vajro vai ṣoḍaśī
 vajraḥ prātaḥsavanam |
 svād evainaṃ yoner ni gṛhṇāti
 savanesavane 'bhi gṛhṇāti
 savanātsavanād evainam pra janayati
 tṛtīyasavane paśukāmasya gṛhṇīyāt |
 vajro vai ṣoḍaśī paśavas tṛtīyasavanam |
 vajreṇaivāsmai tṛtīyasavanāt paśūn ava runddhe
 nokthye gṛhṇīyāt
 prajā vai paśava ukthāni
 yad ukthye // gṛhṇīyāt prajām paśūn asya nir dahet |
 atirātre paśukāmasya gṛhṇīyāt |
 vajro vai ṣoḍaśī
 vajreṇaivāsmai paśūn avarudhya rātriyopariṣṭāc chamayati |
 apy agniṣṭome rājanyasya gṛhṇīyat |
 vyāvṛtkāmo hi rājanyo yajate
 sāhna evāsmai vajraṃ gṛhṇāti
 sa enaṃ vajro bhūtyā inddhe nir vā dahati |
 ekavim̐śam̐ stotram bhavati pratiṣṭhityai
 harivac chasyate |
 indrasya priyaṃ dhāma // upāpnoti
 kanīyām̐si vai deveṣu chandām̐sy āsañ jyāyām̐sy asureṣu
 te devāḥ kanīyasā chandasā jyāyaś chando 'bhi vy aśam̐san
 tato vai te 'surāṇāṃ lokam avṛñjata
 yat kanīyasā chandasā jyāyaś chando 'bhi viśam̐sati bhrātṛvyasyaiva tal lokaṃ vṛṅkte
 ṣaḍ akṣarāṇy ati recayanti
 ṣaḍ vā ṛtavas |
 ṛtūn eva prīṇāti
 catvāri pūrvāṇy ava kalpayanti // catuṣpada eva paśūn ava runddhe dve uttare dvipada evāva runddhe |
 anuṣṭubham abhi sam pādayanti
 vāg vā {anuṣṭup < anuṣṭubh}
 tasmāt prāṇānāṃ vāg uttamā
 samayāviṣite sūrye ṣoḍaśina stotram upākaroti |
 etasmin vai loka indro vṛtram ahan |
 sākṣād eva vajram bhrātṛvyāya pra harati |
 aruṇapiśaṃgo 'śvo dakṣiṇā |
 tad vai vajrasya rūpam |
 samṛddhyai //
 prajananaṃ jyotir agnir devatānāṃ jyotir virāṭ chandasāṃ jhotis |
 virāḍ vāco 'gnau saṃ tiṣṭhate
 virājam abhi sam padyate
 tasmāt taj jyotir ucyate
 dvau stomau prātaḥsavanaṃ vahato yathā prāṇaś cāpānaś ca
 dvau mādhyaṃdinam̐ savanaṃ yathā cakṣuś ca śrotraṃ ca
 dvau tṛtīyasavanaṃ yathā vāk ca pratiṣṭhā ca
 puruṣasammito vā eṣa yajño 'sthūriḥ //
 yaṃ kāmaṃ kāmayate tam etenābhy aśnute
 sarvam̐ hy asthuriṇābhyaśnute |
 agniṣṭomena vai prajāpatiḥ prajā asṛjata
 tā agniṣṭomenaiva pary agṛhṇāt
 tāsām parigṛhītānām aśvataro 'ty apravata
 tasyānuhāya reta ādatta
 tad gardabhe ny {amārṭ < amārj}
 tāsām parigṛhītānām aśvataro 'ty apravata
 tasyānuhāya reta ādatta
 tad gardabhe ny {amārṭ < amārj}
 tasmād gardabho dviretās |
 atho āhus |
 vaḍabāyāṃ ny amārḍ iti
 tasmād vaḍabā dviretās |
 atho āhus |
 oṣadhīṣu // ny amārḍ iti
 tasmād oṣadhayo 'nabhyaktā rebhanti |
 atho āhuḥ
 prajāsu ny amārḍ iti
 tasmād yamau jāyete
 tasmād aśvataro na pra jāyata āttaretā hi
 tasmād barhiṣy anavaklptaḥ
 sarvavedase vā sahasre vāvaklptas |
 ati hy apravata
 ya evaṃ vidvān agniṣṭomena yajate prājātāḥ prajā janayati pari prajātā gṛhṇāti
 tasmād āhus |
 jyeṣṭhayajña iti //
 prajāpatir vāva jyeṣṭhaḥ
 sa hy etenāgre 'yajata
 prajāpatir akāmayata
 pra jāyeyeti
 sa mukhatas trivṛtaṃ nir amimīta
 tam agnir devatānv asṛjyata gāyatrī chando rathaṃtaram̐ sāma brāhmaṇo manuṣyāṇām ajaḥ paśūnām |
 tasmāt te mukhyās |
 mukhato hy asṛjyanta |
 uraso bāhubhyām pañcadaśaṃ nir amimīta
 tam indro devatānv asṛjyata triṣṭup chando bṛhat // sāma rājanyo manuṣyāṇām aviḥ paśūnām |
 tasmāt te vīryāvantas |
 vīryād dhy asṛjyanta
 madhyataḥ saptadaśaṃ nir amimīta
 taṃ viśve devā devatā anv asṛjyanta jagatī chando vairūpam̐ sāma vaiśyo manuṣyāṇāṃ gāvaḥ paśūnām |
 tasmāt ta ādyās |
 annadhānād dhy asṛjyanta
 tasmād bhūyām̐so 'nyebhyas |
 bhūyiṣṭhā hi devatā anv asṛjyanta
 patta ekavim̐śaṃ nir amimīta
 tam anuṣṭup chandaḥ // anv asṛjyata vairājam̐ sāma śūdro manuṣyāṇām
 aśvaḥ paśūnām |
 tasmāt tau bhūtasaṃkrāmiṇāv aśvaś ca śūdraś ca
 tasmāc chūdro yajñe 'navaklptas |
 na hi devatā anv asṛjyata
 tasmāt pādāv upa jīvataḥ
 patto hy asṛjyetām
 prāṇā vai trivṛt |
 ardhamāsāḥ pañcadaśaḥ
 prajāpatiḥ saptadaśas
 traya ime lokās |
 asāv āditya ekavim̐śas |
 etasmin vā ete śritā etasmin pratiṣṭhitās |
 ya evaṃ vedaitasminn eva śrayata etasmin prati tiṣṭhati //
 prātaḥsavane vai gāyatreṇa chandasā tṛvṛte stomāya jyotir dadhad eti
 trivṛtā brahmavarcasena pañcadaśāya jyotir dadhad eti
 pañcadaśenaujasā vīryeṇa saptadaśāya jyotir dadhad eti
 saptadaśena prājāpatyena prajananenaikavim̐śāya jyotir dadhad eti
 stoma eva tat stomāya jyotir dadhad eti |
 atho stoma eva stomam abhi pra ṇayati
 yāvanto vai stomās tāvantaḥ kāmās
 tāvanto lokās
 tāvanti jyotīm̐ṣi |
 etāvata eva stomān etāvataḥ kāmān etāvato lokān etāvanti jyotīm̐ṣy ava runddhe //
 brahmavādino vadanti
 sa tvai yajeta yo 'gniṣṭomena yajamāno 'tha sarvastomena yajeteti
 yasya trivṛtam antaryanti prāṇām̐s tasyāntaryanti
 prāṇeṣu me 'py asad iti khalu vai yajñena yajamāno yajate
 yasya pañcadaśam antaryanti vīryaṃ tasyāntar yanti
 vīrye me 'py asad iti khalu vai yajñena yajamāno yajate
 yasya saptadaśam antaryanti // prajāṃ tasyāntar yanti
 prajāyām me 'py asad iti khalu vai yajñena yajamāno yajate
 yasyaikavim̐śam antaryanti pratiṣṭhāṃ tasyāntar yanti
 pratiṣṭhāyām me 'py asad iti khalu vai yajñena yajamāno yajate
 yasya triṇavam antaryanty ṛtūm̐ś ca tasya nakṣatriyāṃ ca virājam antar yanti |
 ṛtuṣu me 'py asan nakṣatriyāyāṃ ca virājīti // khalu vai yajñena yajamāno yajate
 yasya trayastrim̐śam antaryanti devatās tasyāntar yanti
 devatāsu me 'py asad iti khalu vai yajñena yajamāno yajate
 yo vai stomānām avamam paramatāṃ gachantaṃ veda paramatām eva gachati
 trivṛd vai stomānām avamas trivṛt paramas 
 a evaṃ veda paramatām eva gachati //
 aṅgiraso vai sattram āsata
 te suvargaṃ lokam āyan
 teṣām̐ haviṣmām̐ś ca haviṣkṛc cāhīyetām |
 tāv akāmayetām |
 suvargaṃ lokam iyāveti
 tāv etaṃ dvirātram apaśyatām |
 tam āharatām |
 tenāyajetām |
 tato vai tau 'suvargaṃ lokam aitām |
 ya evaṃ vidvān dvirātreṇa yajate suvargam eva lokam eti
 tāv aitām pūrveṇāhnāgachatām uttareṇa // abhiplavaḥ pūrvam ahar bhavati gatir uttaram
 jyotiṣṭomo 'gniṣṭomaḥ pūrvam ahar bhavati tejas tenāva runddhe
 sarvastomo 'tirātra uttaram̐ sarvasyāptyai sarvasyāvaruddhyai
 gāyatram pūrvehant sāma bhavati
 tejo vai gāyatrī
 gāyatrī brahmavarcasam |
 teja eva brahmavarcasam ātman dhatte
 traiṣṭubham uttare |
 ojo vai vīryaṃ {triṣṭug < briṣṭubh}
 oja eva vīryam ātman dhatte
 rathaṃtaram pūrve // ahant sāma bhavati |
 iyaṃ vai rathaṃtaram
 asyām eva prati tiṣṭhati
 bṛhad uttare |
 asau vai bṛhat |
 amuṣyām eva prati tiṣṭhati
 tad āhuḥ
 kva jagatī cānuṣṭup ceti
 vaikhānasam pūrve 'hant sāma bhavati tena jagatyai naiti
 ṣoḍaśy uttare tenānuṣṭubhas |
 athāhus |
 yat samāne 'rdhamāse syātām anyatarasyāhno vīryam anu padyeteti |
 amāvāyāyām pūrvam ahar bhavaty uttarasminn uttaram |
 nānaivārdhamāsayor bhavatas |
 nānāvīrye bhavatas |
 haviṣmannidhanam pūrvam ahar bhavati haviṣkṛnnidhanam uttaram
 pratiṣṭhityai //
 āpo vā idam agre salilam āsīt
 tasmin prajāpatir vāyur bhūtvācarat
 sa imām apaśyat
 tāṃ varāho bhūtvāharat
 tāṃ viśvakarmā bhūtvā vy {amārṭ < amārj}
 sāprathata
 sā pṛthivy abhavat
 tat pṛthivyai pṛthivitvam |
 tasyām aśrāmyat prajāpatiḥ
 sa devān asṛjata vasūn rudrān ādityān
 te devāḥ prajāpatim abruvan
 pra jāyāmahā iti
 so 'bravīt //
 yathāhaṃ yuṣmām̐s tapasāsṛkṣy evaṃ tapasi prajananam ichadhvam iti
 tebhyo 'gnim āyatanam prāyachat |
 etenāyatanena śrāmyateti
 te 'gnināyatanenāśrāmyan
 te saṃvatsara ekāṃ gām asṛjanta
 tāṃ vasubhyo rudrebhya ādityebhyaḥ prāyachan |
 etām̐ rakṣadhvam iti
 tāṃ vasavo rudrā ādityā arakṣanta
 sā vasubhyo rudrebhya ādityebhyaḥ prājāyata trīṇi ca // śatāni trayastrim̐śataṃ ca |
 atha saiva sahasratamy abhavat
 te devāḥ prajāpatim abruvan |
 sahasreṇa no yājayeti
 so 'gniṣṭomena vasūn ayājayat
 ta imaṃ lokam ajayan
 tac cādaduḥ
 sa ukthyena rudrān ayājayat
 te 'ntarikṣam ajayan
 tac cādaduḥ
 so 'tirātreṇādityān ayājayat
 te 'muṃ lokam ajayan
 tac cādadus
 tad antarikṣam // vyavairyata
 tasmād rudrā ghātukās |
 anāyatanā hi
 tasmād āhuḥ
 śithilaṃ vai madhyamam ahas trirātrasya vi hi tad avairyateti
 traiṣṭubham madhyamasyāhna ājyam bhavati
 saṃyānāni sūktāni śam̐sati
 ṣoḍaśinam̐ śam̐sati |
 ahno dhṛtyā aśithilambhāvāya
 tasmāt trirātrasyāgniṣṭoma eva prathamam ahaḥ syād athokthyo 'thātirātras |
 eṣāṃ lokānāṃ vidhṛtyai
 trīṇitrīṇi śatāny anūcīnāham avyavachinnāni dadāti //
 eṣāṃ lokānām anu saṃtatyai
 daśataṃ na vi chindyāt |
 virājaṃ ned vichinadānīti |
 atha yā sahasratamy āsīt tasyām indraś ca viṣṇuś ca vyāyachetām |
 sa indro 'manyata |
 anayā vā idaṃ viṣṇuḥ sahasraṃ varkṣyata iti
 tasyām akalpetām |
 dvibhāga indras tṛtīye viṣṇus
 tad vā eṣābhyanūcyate |
 ubhā jigyathur iti
 tāṃ vā etām achāvākaḥ // eva śam̐sati |
 atha yā sahasratamī sā hotre deyeti
 hotāraṃ vā abhyatiricyate
 yad atiricyate hotānāptasyāpayitā |
 athāhus |
 unnetre deyeti |
 atiriktā vā eṣā sahasrasya |
 atirikta unnetartvijām
 athāhuḥ
 sarvebhyaḥ sadasyebhyo deyeti |
 athāhus |
 udākṛtyā sā vaśaṃ cared iti |
 athāhus |
 brahmaṇe cāgnīdhe ca deyeti //
 dvibhāgam brahmaṇe tṛtīyam agnīdhe |
 aindro vai brahmā vaiṣṇavo 'gnīdh |
 yathaiva tāv akalpetām iti |
 athāhus |
 yā kalyāṇī bahurūpā sā deyeti |
 athāhus |
 yā dvirūpobhayataenī sā deyeti sahasrasya parigṛhītyai
 tad vā etat sahasrasyāyanam |
 sahasram̐ stotrīyāḥ
 sahasraṃ dakṣiṇāḥ
 sahasrasammitaḥ suvargo lokaḥ
 suvargasya lokasyābhijityai //
 somo vai sahasram avindat
 tam indro 'nv avindat
 tau yamo nyāgachat
 tāv abravīt |
 astu me 'trāpīti |
 astu hī ity abrūtām |
 sa yama ekasyāṃ vīryam pary apaśyat |
 iyaṃ vā asya sahasrasya vīryam bibhartīti tāv abravīd iyam mamāstv etad yuvayor iti
 tāv abrūtām |
 sarve vā etad etasyāṃ vīryam // pari paśyāmo 'm̐śam ā harāmahā iti
 tasyām am̐śam āharanta
 tām apsu prāveśayan |
 somāyodehīti
 sā rohiṇī piṅgalaikahāyanī rūpaṃ kṛtvā trayastrim̐śatā ca tribhiś ca śataiḥ sahodait |
 tasmād rohiṇyā piṅgalayaikahāyanyā somaṃ krīṇīyāt |
 ya evaṃ vidvān rohiṇyā piṅgalayaikahāyanyā somaṃ krīṇāti trayastrim̐śatā caivāsya tribhiś ca //
 śataiḥ somaḥ krīto bhavati
 sukrītena yajate
 tām apsu prāveśayan |
 indrāyodehīti
 sā rohiṇī lakṣmaṇā paṣṭhauhī vārtraghnī rūpaṃ kṛtvā trayastrim̐śatā ca tribhiś ca śataiḥ sahodait
 tasmād rohiṇīṃ lakṣmaṇām paṣṭhauhīṃ vārtraghnīṃ dadyāt |
 ya evaṃ vidvān rohiṇīṃ lakṣmaṇām paṣṭhauhīṃ vārtraghnīṃ dadāti trayastrim̐śac caivāsya trīṇi ca śatāni sā dattā // bhavati
 tām apsu prāveśayan
 yamāyodehīti
 sā jaratī mūrkhā tajjaghanyā rūpaṃ kṛtvā trayastrim̐śatā ca tribhiś ca śataiḥ sahodait
 tasmāj jaratīm mūrkhāṃ tajjaghanyām anustaraṇīṃ kurvīta
 ya evaṃ vidvāñ jaratīm mūrkhāṃ tajjaghanyām anustaraṇīṃ kurute trayastrim̐śac caivāsya trīṇi ca śatāni sāmuṣmiM loke bhavati
 vāg eva sahasratamī
 tasmāt // varo deyaḥ
 sā hi varaḥ
 sahasram asya sā dattā bhavati
 tasmād varo na pratigṛhyaḥ
 sā hi varaḥ
 sahasram asya pratigṛhītam bhavati |
 iyaṃ vara iti brūyāt |
 athānyām brūyāt |
 iyam mameti
 tathāsya tat sahasram apratigṛhītam bhavati |
 ubhayataenī syāt
 tad āhus |
 anyataenī syāt sahasram parastād etam iti
 yaiva varaḥ // kalyāṇī rūpasamṛddhā sā syāt
 sā hi varaḥ
 samṛddhyai
 tām uttareṇāgnīdhram paryāṇīyāhavanīyasyānte droṇakalaśam ava ghrāpayet |
 ā jighra kalaśam mahy urudhārā payasvaty ā tvā viśantv indavaḥ samudram iva sindhavaḥ
 sā mā sahasra ā bhaja prajayā paśubhiḥ saha punar mā viśatād rayir iti
 prajayaivainam paśubhī rayyā sam // ardhayati
 prajāvān paśumān rayimān bhavati ya evaṃ veda
 tayā sahāgnīdhram paretya purastāt pratīcyāṃ tiṣṭhantyāṃ juhuyāt |
 ubhā jigyathur na parā jayethe na parā jigye kataraś canainoḥ /
 indraś ca viṣṇo yad apaspṛdhethāṃ tredhā sahasraṃ vi tad airayethām iti
 tredhāvibhaktaṃ vai trirātre sahasram |
 sāhasrīm evaināṃ karoti
 sahasrasyaivainām mātrāṃ // karoti
 rūpāṇi juhoti
 rūpair evainām̐ sam ardhayati
 tasyā upotthāya karṇam ā japet |
 iḍe rante 'dite sarasvati priye preyasi mahi viśruty etāni te aghniye nāmāni
 sukṛtam mā deveṣu brūtād iti
 devebhya evainam ā vedayati |
 anv enaṃ devā budhyante //
 sahasratamyā vai yajamānaḥ suvargaṃ lokam eti
 sainam̐ suvargaṃ lokaṃ gamayati
 sā mā suvargaṃ lokaṃ gamayety āha
 suvargam evainaṃ lokaṃ gamayati
 sā mā jyotiṣmantaṃ lokaṃ gamayety āha
 jyotiṣmantam evainaṃ lokaṃ gamayati
 sā mā sarvān puṇyāM lokān gamayety āha
 sarvān evainam puṇyāM lokān gamayati
 sā // mā pratiṣṭhāṃ gamaya prajayā paśubhiḥ saha punar mā viśatād rayir iti prajayaivainam paśubhī rayyām prati ṣṭhāpayati
 prajāvān paśumān rayimān bhavati ya evaṃ veda
 tām agnīdhe vā brahmaṇe vā hotre vodgātre vādhvaryave vā dadyāt
 sahasram asya sā dattā bhavati
 sahasram asya pratigṛhītam bhavati yas tām avidvān // pratigṛhṇāti
 tām prati gṛhṇīyāt |
 ekāsi na sahasram
 ekāṃ tvā bhūtām prati gṛhṇāmi na sahasram
 ekā mā bhūtā viśa mā sahasram iti |
 ekām evainām bhūtām prati gṛhṇāti na sahasraṃ ya evaṃ veda
 syonāsi suṣadā suśevā syonā mā viśa suṣadā mā viśa suśevā mā viśa // ity āha
 syonaivainam̐ suṣadā suśevā bhūtvā viśati nainam̐ hinasti
 brahmavādino vadanti
 sahasram̐ sahasratamy anv etī sahasratamīm̐ sahasrām iti
 yat prācīm utsṛjet sahasram̐ sahasratamy anv iyāt
 tat sahasram aprajñātram |
 suvargaṃ lokaṃ na pra jānīyāt
 pratīcīm ut sṛjati
 tām̐ sahasram anu paryāvartate
 sā prajānatī
 suvargaṃ {F lokam}{W lokaṃ} eti
 yajamānam abhy ut sṛjati
 kṣipre sahasram pra jāyate |
 uttamā nīyate prathamā devān gachati //
 atrir adadād aurvāya prajām putrakāmāya
 sa riricāno 'manyata nirvīryaḥ śithilo yātayāmā
 sa etaṃ catūrātram apaśyat
 tam āharat
 tenāyajata
 tato vai tasya catvāro vīrā ājāyanta suhotā sūdgātā svadhvaryuḥ susabheyas |
 ya evaṃ vidvām̐ś catūrātreṇa yajata āsya catvāro vīrā jāyante suhotā sūdgātā svadhvaryuḥ susabheyas |
 ye caturvim̐śāḥ pavamānā brahmavarcasaṃ tat //
 ya udyanta stomāḥ śrīḥ sā |
 atrim̐ śraddhādevaṃ yajamānaṃ catvāri vīryāṇi nopānaman teja indriyam brahmavarcasam annādyam |
 sa etām̐ś caturaś catuṣṭomānt somān apaśyat
 tān āharat tair ayajata
 teja eva prathamenāvārunddhendriyaṃ dvitīyena brahmavarcasaṃ tṛtīyenānnādyaṃ caturthena
 ya evaṃ vidvām̐ś caturaś catuṣṭomānt somān āharati tair yajate teja eva prathamenāva runddha indriyaṃ dvitīyena brahmavarcasaṃ tṛtīyenānnādyaṃ caturthena
 yām evātrir ṛddhim ārdhnot tām eva yajamānā ṛdhnoti //
 jamadagniḥ puṣṭikāmaś catūrātreṇāyajata
 sa etān poṣām̐ apuṣyat
 tasmāt palitau jāmadagniyau na saṃ jānāte
 etān eva poṣān puṣyati ya evaṃ vidvām̐ś catūrātreṇa yajate
 puroḍāśinya upasado bhavanti
 paśavo vai puroḍāśaḥ
 paśūn evāva runddhe |
 annaṃ vai puroḍāśas |
 annam evāva runddhe |
 annādaḥ paśumān bhavati ya evaṃ vidvām̐ś catūrātreṇa yajate //
 saṃvatsaro vā idam eka āsīt
 so 'kāmayata |
 ṛtūnt sṛjeyeti
 sa etam pañcarātram apaśyat
 tam āharat tenāyajata
 tato vai sa ṛtūn asṛjata
 ya evaṃ vidvān pañcarātreṇa yajate praiva jāyate
 ta ṛtavaḥ sṛṣṭā na vyāvartanta
 ta etam pañcarātram apaśyan
 tam āharan
 tenāyajanta
 tato vai te vyāvartanta //
 ya evaṃ vidvān pañcarātreṇa yajate vi pāpmanā bhrātṛvyeṇā vartate
 sārvaseniḥ śauceyo 'kāmayata
 paśumānt syām iti
 sa etam pañcarātram āharat
 tenāyajata
 tato vai sa sahasram paśūn prāpnot |
 ya evaṃ vidvān pañcarātreṇa yajate pra sahasram paśūn āpnoti
 babaraḥ prāvāhaṇir akāmayata
 vācaḥ pravaditā syām iti
 sa etam pañcarātram ā // aharat
 tenāyajata
 tato vai sa vācaḥ pravaditābhavat |
 ya evaṃ vidvān pañcarātreṇa yajate pravaditaiva vāco bhavati |
 atho enaṃ vācas patir ity āhus |
 anāptaś catūrātro 'tiriktaḥ ṣaḍrātro 'tha vā eṣa samprati yajño yat pañcarātras |
 ya evaṃ vidvān pañcarātreṇa yajate sampraty eva yajñena yajate
 pañcarātro bhavati
 pañca vā ṛtavaḥ saṃvatsaraḥ //
 ṛtuṣv eva samvatsare prati tiṣṭhati |
 atho pañcākṣarā paṅktiḥ
 pāṅkto yajñas |
 yajñam evāva runddhe
 trivṛd agniṣṭomo bhavati
 teja evāva runddhe
 pañcadaśo bhavati |
 indriyam evāva runddhe
 saptadaśo bhavati |
 annādyasyāvaruddhyai |
 atho praiva tena jāyate
 pañcavim̐śo 'gniṣṭomo bhavati prajāpater āptyai
 mahāvratavān annādyasyāvaruddhyai
 viśvajit sarvapṛṣṭho 'tirātro bhavati
 sarvasyābhijityai //
 devasya tvā savituḥ prasave 'śvinor bāhubhyām pūṣṇo hastābhyām ā dade |
 imām agṛbhṇan raśanām ṛtasya pūrva āyuṣi vidatheṣu kavyā / tayā devāḥ sutam ā babhūvur ṛtasya sāmant saram ārapantī //
 abhidhā asi bhuvanam asi yantāsi dhartāsi so 'gniṃ vaiśvānaram̐ saprathasaṃ gacha svāhākṛtaḥ
 pṛthivyāṃ yantā rāḍ yantāsi yamano dhartāsi dharuṇaḥ
 kṛṣyai tvā kṣemāya tvā rayyai tvā poṣāya tvā
 pṛthivyai tvāntarikṣāya tvā dive tvā
 sate tvāsate tvādbhyas tvauṣadhībhyas tvā viśvebhyas tvā bhūtebhyaḥ //
 vibhūr mātrā prabhūḥ pitrāśvo 'si hayo 'sy atyo 'si naro 'sy arvāsi saptir asi vājy asi vṛṣāsi nṛmaṇā asi yayur nāmāsy ādityānām patvānv ihi |
 agnaye svāhā svāhendrāgnibhyām̐ svāhā prajāpataye svāhā viśvebhyo devebhyaḥ svāhā sarvābhyo devetābhyas |
 iha dhṛtiḥ svāheha vidhṛtiḥ svāheha rantiḥ svāheha ramatiḥ svāhā
 bhūr asi bhuve tvā bhavyāya tvā bhaviṣyate tvā viśvebhyas tvā bhūtebhyas |
 devā āśāpālā etaṃ devebhyo 'śvam medhāya prokṣitaṃ gopāyata //
 āyanāya svāhā
 prāyaṇāya svāhā |
 uddrāvāya svāhā |
 uddrutāya svāhā
 śūkārāya svāhā
 śūkṛtāya svāhā
 palāyitāya svāhā |
 āpalāyitāya svāhā |
 āvalgate svāhā
 parāvalgate svāhā |
 āyate svāhā
 prayate svāhā
 sarvasmai svāhā //
 agnaye svāhā
 somāya svāhā
 vāyave svāhā |
 apām modāya svāhā
 savitre svāhā
 sarasvatyai svāhā |
 indrāya svāhā
 bṛhaspataye svāhā
 mitrāya svāhā
 varuṇāya svāhā
 sarvasmai svāhā //
 pṛthivyai svāhā |
 antarikṣāya svāhā
 dive svāhā
 sūryāya svāhā
 candramase svāhā
 nakṣatrebhyaḥ svāhā
 prācyai diśe svāhā
 dakṣiṇāyai diśe svāhā
 pratīcyai diśe svāhā |
 udīcyai diśe svāhā |
 ūrdhvāyai diśe svāhā
 digbhyaḥ svāhā |
 avāntaradiśābhyaḥ svāhā
 samābhyaḥ svāhā
 śaradbhyaḥ svāhā |
 ahorātrebhyaḥ svāhā |
 ardhamāsebhyaḥ svāhā
 māsebhyaḥ svāhā |
 ṛtubhyaḥ svāhā
 saṃvatsarāya svāhā
 sarvasmai svāhā //
 agnaye svāhā
 somāya svāhā
 savitre svāhā
 sarasvatyai svāhā
 pūṣṇe svāhā
 bṛhaspataye svāhā |
 apām modāya svāhā
 vāyave svāhā
 mitrāya svāhā
 varuṇāya svāhā
 sarvasmai svāhā //
 pṛthivyai svāhā |
 antarikṣāya svāhā
 dive svāhā |
 agnaye svāhā
 somāya svāhā
 sūryāya svāhā
 candramase svāhā |
 ahne svāhā
 rātriyai svāhā |
 ṛjave svāhā
 sādhave svāhā
 sukṣityai svāhā
 kṣudhe svāhā |
 āśitimne svāhā
 rogāya svāhā
 himāya svāhā
 śītāya svāhā |
 ātapāya svāhā |
 araṇyāya svāhā
 suvargāya svāhā
 lokāya svāhā
 sarvasmai svāhā //
 bhuvo devānāṃ karmaṇāpasartasya pathyāsi vasubhir devebhir devatayā gāyatreṇa tvā chandasā yunajmi vasantena tvartunā haviṣā dīkṣayāmi
 rudrebhir devebhir devatayā traiṣṭubhena tvā chandasā yunajmi grīṣmeṇa tvartunā haviṣā dīkṣayāmi |
 ādityebhir devebhir devatayā jāgatena tvā chandasā yunajmi varṣābhir tvartunā haviṣā dīkṣayāmi
 viśvebhir devebhir devatayānuṣṭubhena tvā chandasā yunajmi // śaradā tvartunā haviṣā dīkṣayāmi |
 aṅgirobhir devebhir devatayā pāṅktena tvā chandasā yunajmi hemantaśiśirābhyāṃ tvartunā haviṣā dīkṣayāmi |
 āhaṃ dīkṣām aruham ṛtasya patnīṃ gāyatreṇa chandasā brahmaṇā cartam̐ satye 'dhām̐ satyam ṛte 'dhām //
 mahīm ū ṣu
 sutrāmāṇam
 iha dhṛtiḥ svāhā |
 iha vidhṛtiḥ svāhā |
 iha rantiḥ svāhā |
 iha ramatiḥ svāhā //
 īṃkārāya svāhā |
 īṃkṛtāya svāhā
 krandate svāhā |
 avakrandate svāhā
 prothate svāhā
 praprothate svāhā
 gandhāya svāha
 ghrātāya svāhā
 prāṇāya svāhā
 vyānāya svāhā |
 apānāya svāhā
 saṃdīyamānāya svāhā
 saṃditāya svāhā
 vicṛtyamānāya svāhā
 vicṛttāya svāhā
 palāyiṣyamāṇāya svāhā
 palāyitāya svāhā |
 uparam̐syate svāhā |
 uparatāya svāhā
 nivekṣyate svāhā
 niviśamānāya svāhā
 niviṣṭāya svāhā
 niṣatsyate svāhā
 niṣīdate svāhā
 niṣaṇṇāya svāhā //
 āsiṣyate svāhā |
 āsīnāya svāhā |
 āsitāya svāhā
 nipatsyate svāhā
 nipadyamānāya svāhā
 nipannāya svāhā
 śayiṣyate svāhā
 śayānāya svāhā
 śayitāya svāhā
 sammīliṣyate svāhā
 sammīlate svāhā
 sammīlitāya svāhā
 svapsyate svāhā
 svapate svāhā
 suptāya svāhā
 prabhotsyate svāhā
 prabudhyamānāya svāhā
 prabuddhāya svāhā
 jāgariṣyate svāhā
 jāgrate svāhā
 jāgaritāya svāhā
 śuśrūṣamāṇāya svāhā
 śṛṇvate svāhā
 śrutāya svāhā
 vīkṣiṣyate svāhā //
 vīkṣamāṇāya svāhā
 vīkṣitāya svāhā
 sam̐hāsyate svāhā
 smājihānāya svāhā |
 ujjihānāya svāhā
 vivartsyate svāhā
 vivartamānāya svāhā
 vivṛttāya svāhā |
 utthāsyate svāhā |
 uttiṣṭhate svāhā |
 utthitāya svāhā
 vidhaviṣyate svāhā
 vidhūnvānāya svāhā
 vidhūtāya svāhā |
 utkram̐syate svāhā |
 utkrāmate svāhā |
 utkrāntāya svāhā
 caṃkramiṣyate svāhā
 caṃkramyamāṇāya svāhā
 caṃkramitāya svāhā
 kaṇḍūyiṣyate svāhā
 kaṇḍūyamānāya svāhā
 kaṇḍūyitāya svāhā
 nikaṣiṣyate svāhā
 nikaṣamāṇāya svāhā
 nikaṣitāya svāhā
 yad atti tasmai svāhā
 yat pibati tasmai svāhā
 yan mehati tasmai svāhā
 yac chakṛt karoti tasmai svāhā
 retase svāhā
 prajābhyaḥ svāhā
 prajananāya svāhā
 sarvasmai svāhā //
 agnaye svāhā vāyave svāhā sūryāya svāhā |
 ṛtam asy ṛtasyartam asi satyam asi satyasya satyam asi |
 ṛtasya panthā asi devānāṃ chāyāmṛtasya nāma tat satyaṃ yat tvam prajāpatir asi |
 adhi yad asmin vājinīva śubha spardhante divaḥ sūryeṇa viśo 'po vṛṇānaḥ pavate kavyan paśuṃ na gopā iryaḥ parijmā //
 sādhyā vai devāḥ suvargakāmā etam̐ ṣaḍrātram apaśyan
 tam āharan
 tenāyajanta
 tato vai te suvargaṃ lokam āyan
 ya evaṃ vidvām̐saḥ ṣaḍrātram āsate suvargam eva lokaṃ yanti
 devasattraṃ vai ṣaḍrātraḥ
 pratyakṣam̐ hy etāni pṛṣṭhāni
 ya evaṃ vidvām̐saḥ ṣaḍrātram āsate sākṣād eva devatā abhyārohanti
 ṣaḍrātro bhavati
 ṣaḍ vā ṛtavaḥ
 ṣaṭ pṛṣṭhāni // pṛṣṭhair evartūn anvārohanty ṛtubhiḥ saṃvatsaram |
 te saṃvatsara eva prati tiṣṭhanti
 bṛhadrathaṃtarābhyāṃ yanti |
 iyaṃ vāva rathaṃtaram asau bṛhat |
 ābhyām eva yanti |
 atho anayor eva prati tiṣṭhanti |
 ete vai yajñasyāñjasāyanī srutī{FN corrected in IS  Ed: srutī}
 tābhyām eva suvargaṃ lokaṃ yanti
 trivṛd agniṣṭomo bhavati
 teja evāva rundhate
 pañcadaśo bhavati |
 indriyam evāva rundhate
 saptadaśaḥ // bhavati |
 annādyasyāvaruddhyai |
 atho praiva tena jāyante |
 ekavim̐śo bhavati pratiṣṭhityai |
 atho rucam evātman dadhate
 triṇavo bhavati vijityai
 trayastrim̐śo bhavati
 pratiṣṭhityai
 sadohavirdhānina etena ṣaḍrātreṇa yajeran |
 āśvatthī havirdhānaṃ cāgnīdhraṃ ca bhavatas
 tad dhi suvargyam |
 cakrīvatī bhavataḥ
 suvargasya lokasya samaṣṭyai |
 ulūkhalabudhno yūpo bhavati
 pratiṣṭhityai
 prāñco yānti
 prāṅ iva hi suvargaḥ // lokaḥ
 sarasvatyā yānti |
 eṣa vai devayānaḥ panthās
 tam evānvārohanti |
 ākrośanto yānti |
 avartim evānyasmin pratiṣajya pratiṣṭhāṃ gachanti
 yadā daśa śataṃ kurvanty athaikam utthānam |
 śatāyuḥ puruṣaḥ śatendriyas |
 āyuṣy evendriye prati tiṣṭhanti
 yadā śatam̐ sahasraṃ kurvanty athaikam utthānam |
 sahasrasammito vā asau lokas |
 amum eva lokam abhi jayanti
 yadaiṣām pramīyeta yadā vā jīyerann athaikam utthānam |
 tad dhi tīrtham //
 kusurubinda auddālakir akāmayata
 paśumānt syām iti
 sa etam̐ saptarātram āharat
 tenāyajata
 tena vai sa yāvanto grāmyāḥ paśavas tān avārunddha
 ya evaṃ vidvānt saptarātreṇa yajate yāvanta eva grāmyāḥ paśavas tān evāva runddhe
 saptarātro bhavati
 sapta grāmyāḥ paśavaḥ saptāraṇyāḥ sapta chandām̐si |
 ubhayasyāvaruddhyai
 trivṛd agniṣṭomo bhavati
 tejaḥ // evāva runddhe
 pañcadaśo bhavati |
 indriyam evāva runddhe
 saptadaśo bhavati |
 annādyasyāvaruddhyai |
 atho praiva tena jāyate |
 ekavim̐śo bhavati
 pratiṣṭhityai |
 atho rucam evātman dhatte
 triṇavo bhavati
 vijityai
 pañcavim̐śo 'gniṣṭomo bhavati prajāpater āptyai
 mahāvratavān annādyasyāvaruddhyai
 viśvajit sarvapṛṣṭho 'tirātro bhavati
 sarvasyābhijityai
 yat pratyakṣam pūrveṣv ahaḥsu pṛṣṭhāny upeyuḥ pratyakṣam // viśvajiti yathā dugdhām upasīdaty evam uttamam ahaḥ syāt |
 naikarātraś cana syāt |
 bṛhadrathantare pūrveṣv ahaḥsūpa yanti |
 iyaṃ vāva rathaṃtaram asau bṛhat |
 ābhyām eva na yanty atho anayor eva prati tiṣṭhanti
 yat pratyakṣaṃ viśvajiti pṛṣṭhāny upayanti yathā prattāṃ duhe tādṛg eva tat //
 bṛhaspatir akāmayata
 brahmavarcasī syām iti
 sa etam aṣṭarātram apaśyat
 tam āharat
 tenāyajata
 tato vai sa brahmavarcasy abhavat |
 ya evaṃ vidvān aṣṭarātreṇa yajate brahmavarcasy eva bhavati |
 aṣṭarātro bhavati |
 aṣṭākṣarā gāyatrī
 gāyatrī brahmavarcasam |
 gāyatriyaiva brahmavarcasam ava runddhe |
 aṣṭarātro bhavati
 catarso vai diśas |
 catarso 'vāntaradiśās |
 digbhya eva brahmavarcasam ava runddhe //
 trivṛd agniṣṭomo bhavati
 teja evāva runddhe
 pañcadaśo bhavati |
 indriyam evāva runddhe
 saptadaśo bhavaty annādyasyāvaruddhyai |
 atho praiva tena jāyate |
 ekavim̐śo bhavati
 pratiṣṭhityai |
 atho rucam evātman dhatte
 triṇavo bhavati
 vijityai
 trayastrim̐śo bhavati
 pratiṣṭhityai
 pañcavim̐śo 'gniṣṭomo bhavati prajāpater āptyai
 mahāvratavān annādyasyāvaruddhyai
 viśvajit sarvapṛṣṭho 'tirātro bhavati
 sarvasyābhijityai //
 prajāpatiḥ prajā asṛjata
 tāḥ sṛṣṭāḥ kṣudhaṃ ny āyan |
 sa etaṃ navarātram apaśyat
 tam āharat
 tenāyajata
 tato vai prajābhyo 'kalpata
 yarhi prajāḥ kṣudhaṃ nigacheyus tarhi navarātreṇa yajeta |
 ime hi vā etāsāṃ lokā aklptā athaitāḥ kṣudhaṃ ni gachanti |
 imān evābhyo lokān kalpayati
 tān kalpamānān prajābhyo 'nu kalpate
 kalpante // asmā ime lokā ūrjam prajāsu dadhāti
 trirātreṇaivemaṃ lokaṃ kalpayati trirāttreṇāntarikṣaṃ trirātreṇāmuṃ lokam |
 yathā guṇe guṇam anvasyaty evam eva tal loke lokam anv asyati dhṛtyā aśithilambhāvāya
 jyotir gaur āyur iti jñātā stomā bhavanti |
 iyaṃ vāva jyotir antarikṣaṃ gaur asāv āyus |
 eṣv eva lokeṣu prati tiṣṭhanti
 jñātraṃ prajānāṃ // gachati
 navarātro bhavati |
 abhipūrvam evāsmin tejo dadhāti
 yo jyogāmayāvī syāt sa navarātreṇa yajeta
 prāṇā hi vā etasyādhṛtās |
 athaitasya jyog āmayati prāṇān evāsmin dādhāras |
 ata yadītāsur bhavati jīvaty eva //
 prajāpatir akāmayata
 pra jāyeyeti
 sa etaṃ daśahotāram apaśyat
 tam ajuhot
 tena daśarātram asṛjata
 tena daśarātreṇa prājāyata
 daśarātrāya dīkṣiṣyamāṇo daśahotāraṃ juhuyāt |
 daśahotraiva daśarātram̐ sṛjata
 tena daśarātreṇa pra jāyate
 vairājo vā eṣa yajño yad daśarātras |
 ya evaṃ vidvān daśarātreṇa yajate virājam eva gachati
 prājāpatyo vā eṣa yajño yad daśarātraḥ //
 ya evaṃ vidvān daśarātreṇa yajate praiva jāyate |
 indro vai sadṛṅ devatābhir āsīt
 sa na vyāvṛtam agachat
 sa prajāpatim upādhāvat
 tasmā etaṃ daśarātram prāyachat
 tam āharat
 tenāyajata
 tato vai so 'nyābhir devatābhir vyāvṛtam agachat |
 ya evaṃ vidvān daśarātreṇa yajate vyāvṛtam eva pāpmanā bhrātṛvyeṇa gachati
 trikakud vai // eṣa yajño yad daśarātraḥ
 kakut pañcadaśaḥ kakud ekavim̐śaḥ kakut trayastrim̐śas |
 ya evaṃ vidvān daśarātreṇa yajate trikakud eva samānānām bhavati
 yajāmanaḥ pañcadaśo yajamāna ekavim̐śo yajamānas trayastrim̐śaḥ pura itarās |
 abhicaryamāṇo daśarātreṇa yajeta
 devapurā eva pary ūhate
 tasya na kutaś canopāvyādho bhavati
 nainam abhicarant stṛṇute
 devāsurāḥ saṃyattā āsan
 te devā etāḥ // devapurā apaśyan yad daśarātras
 tāḥ pary auhanta
 teṣāṃ na kutaś canopāvyādho 'bhavat
 tato devā abhavan parāsurās |
 yo bhrātṛvyavānt syāt sa daśarātreṇa yajeta
 devapurā eva pary ūhate
 tasya na kutaś canopāvyādho bhavati
 bhavaty ātmanā parāsya bhrātṛvyo bhavati
 stoma stomasyopastir bhavati
 bhrātṛvyam evopastiṃ kurute
 jāmi vai // etat kurvanti yaj jyāyām̐sam̐ stomam upetya kanīyām̐sam upayanti
 yad agniṣṭomasāmāny avastāc ca parastāc ca bhavanty ajāmitvāya
 trivṛd agniṣṭomo 'gniṣṭud āgneyīṣu bhavati
 teja evāva runddhe
 pañcadaśa ukthya aindrīṣu |
 indriyam evāva runddhe
 trivṛd agniṣṭomo vaiśvadevīṣu
 puṣṭim evāva runddhe
 saptadaśo 'gniṣṭomaḥ prājāpatyāsu tīvrasomas |
 annādyasyāvaruddhyai |
 atho praiva teha jāyate //
 ekavim̐śa ukthyaḥ saurīṣu pratiṣṭhiyai |
 atho rucam evātman dhatte
 saptadaśo 'gniṣṭomaḥ prājāpatyāsūpahavyas |
 upahavam eva gachati
 triṇavāv agniṣṭomāv abhita aindrīṣu
 vijityai
 trayastrim̐śa ukthyo vaiśvadevīṣu
 pratiṣṭhityai
 viśvajit sarvapṛṣṭho 'tirātro bhavati
 sarvasyābhijityai //
 ṛtavo vai prajākāmāḥ prajāṃ nāvindanta
 te 'kāmayanta
 prajām̐ sṛjemahi prajām ava rundhīmahi prajāṃ vindemahi prajāvantaḥ syāmeti
 ta etam ekādaśarātram apaśyan
 tam āharan
 tenāyajanta
 tato vai te prajām asṛjanta prajām avārundhata prajām avindanta prajāvanto 'bhavan
 ta ṛtavo 'bhavan
 tad ārtavānām ārtavatvam
 ṛtūnāṃ vā ete putrās
 tasmāt // ārtavā ucyante
 ya evaṃ vidvām̐sa ekādaśarātram āsate prajām eva sṛjante prajām ava rundhate prajāṃ vindante prajāvanto bhavanti
 jyotir atirātro bhavati
 jyotir eva purastād dadhate
 suvargasya lokasyānukhyātyai
 pṛṣṭhyaḥ ṣaḍaho bhavati
 ṣaḍ vā ṛtavaḥ ṣaṭ pṛṣṭhāni
 pṛṣṭhair evartūn anvārohanty ṛtubhiḥ saṃvatsaram |
 te saṃvatsara eva prati tiṣṭhanti
 caturvim̐śo bhavati
 caturvim̐śatyakṣarā gāyatrī //
 gāyatram brahmavarcasam |
 gāyatriyām eva brahmavarcase prati tiṣṭhanti
 catuścatvārim̐śo bhavati
 catuścatvārim̐śadakṣarā {triṣṭug < triṣṭubh}
 indriyaṃ {triṣṭup < triṣṭubh}
 triṣṭubhy evendriye prati tiṣṭhanti |
 aṣṭācatvārim̐śo bhavati |
 aṣṭācatvārim̐śadakṣarā jagatī
 jāgatāḥ paśavas |
 jagatyām eva paśuṣu prati tiṣṭhanti |
 ekādaśarātro bhavati
 pañca vā ṛtava ārtavāḥ pañca |
 ṛtuṣv evārtaveṣu saṃvatsare pratiṣṭhāya prajām ava rundhate |
 atirātrāv abhito bhavataḥ
 prajāyati parigṛhītyai //
 aindravāyavāgrān gṛhṇīyād yaḥ kāmayeta
 yathāpūrvam prajāḥ kalperann iti
 yajñasya vai klptim anu prajāḥ kalpante yajñasyāklptim anu na kalpante
 yathāpūrvam eva prajāḥ kalpayati
 na jyāyām̐saṃ kanīyān ati krāmati |
 aindravāyavāgrān gṛhṇīyād āmayāvinaḥ
 prāṇena vā eṣa vy ṛdhyate yasyāmayati
 prāṇa aindravāyavaḥ
 prāṇenaivainam̐ sam ardhayati
 maitrāvaruṇāgrān gṛhṇīran yeṣāṃ dīkṣitānām pramīyeta //
 prāṇāpānābhyāṃ vā ete vy ṛdhyante yeṣāṃ dīkṣitānām pramīyate
 prāṇāpānau mitrāvaruṇau
 prāṇāpānāv eva mukhataḥ pari harante |
 āśvināgrān gṛhṇītānujāvaras |
 aśvinau vai devānām ānujāvarau paścevāgram pary aitām
 aśvināv etasyā devatā ya ānujāvaras
 tāv evainam agram pari ṇayataḥ
 śukrāgrān gṛhṇīta gataśrīḥ pratiṣṭhākāmas |
 asau vā ādityaḥ śukra eṣo 'ntas |
 antam manuṣyaḥ // śriyai gattvā ni vartate |
 antād evāntam ā rabhate
 na tataḥ pāpīyān bhavati
 manthyagrān gṛhṇītābhicaran |
 ārtapātraṃ vā etad yan manthipātram
 mṛtyunaivainaṃ grāhayati
 tājag ārtim ārchati |
 āgrayaṇāgrān gṛhṇīta yasya pitā pitāmahaḥ puṇyaḥ syād atha tan na prāpnuyāt |
 vācā vā eṣa indriyeṇa vy ṛdhyate yasya pitā pitāmahaḥ puṇyaḥ // bhavaty atha tan na prāpnoti |
 ura ivaitad yajñasya vāg iva yad āgrayaṇas |
 vācaivainam indriyeṇa sam ardhayati
 na tataḥ pāpīyān bhavati |
 ukthyāgrān gṛhṇītābhicaryamāṇaḥ
 sarveṣāṃ vā etat pātrāṇām indriyaṃ yad ukthyapātram |
 sarveṇaivainam indriyeṇāti pra yuṅkte
 sarasvaty abhi no neṣi vasya iti purorucaṃ kuryāt |
 vāg vai // sarasvatī vācaivainam ati pra yuṅkte
 mā tvat kṣetrāṇy araṇāni ganmety āha
 mṛtyor vai kṣetrāṇy araṇāni
 tenaiva mṛtyoḥ kṣetrāṇi na gachati
 pūrṇān grahān gṛhṇīyād āmayāvinaḥ
 prāṇān vā etasya śug ṛchati yasyāmayati
 prāṇā grahāḥ
 prāṇān evāsya śuco muñcati |
 uta yadītāsur bhavati jīvaty eva
 pūrṇān grahān gṛhṇīyād yarhi parjanyo na varṣet
 prāṇān vā etarhi prajānām̐ śug ṛchati yarhi parjanyo na varṣat
 prāṇā grahāḥ
 prāṇān eva prajānām̐ śuco muñcati
 tājak pra varṣati //
 gāyatro vā aindravāyavas |
 gāyatram prāyaṇīyam ahar |
 tasmāt prāyaṇīye 'hann aindravāyavo gṛhyate
 sva evainam āyatane gṛhṇāti
 traiṣṭubho vai śukras
 traiṣṭubham dvitīyam ahar |
 tasmād dvitīye 'hañ chukro gṛhyate
 sva evainam āyatane gṛhṇāti
 jāgato vā āgrayaṇas |
 jāgataṃ tṛtīyam ahar |
 tasmāt tṛtīye 'hann āgrayaṇo gṛhyate
 sva evainam āyatane gṛhṇāti |
 etad vai // yajñam āpad yac chandām̐sy āpnoti
 yad āgrayaṇaḥ śvo gṛhyate yatraiva yajñam adṛśan tata evainam punaḥ pra yuṅkte
 jaganmukho vai dvitīyas trirātras |
 jāgata āgrayaṇas |
 yac caturthe 'hann āgrayaṇo gṛhyate sva evainam āyatane gṛhṇāti |
 atho svam eva chando 'nu paryāvartante
 rāthaṃtaro vā aindravāyavas |
 rāthaṃtaram pañcamam ahar |
 tasmāt pañcame 'han // aindravāyavo gṛhyate
 sva evainam āyatane gṛhṇāti
 bārhato vai śukras |
 bārhatam̐ ṣaṣṭham ahar |
 tasmāt ṣaṣṭhe 'hañ chukro gṛhyate
 sva evainam āyatane gṛhṇāti |
 etad vai dvitīyaṃ yajñam āpad yac chandām̐sy āpnoti
 yac chukraḥ śvo gṛhyate yatraiva yajñam adṛśan tata evainam punaḥ pra yuṅkte
 triṣṭuṅmukho vai tṛtīyas trirātras
 traiṣṭubhaḥ // śukras |
 yat saptame 'hañ chukro gṛhyate sva evainam āyatane gṛhṇāti |
 atho svam eva chando 'nu paryāvartante
 vāg vā āgrayaṇas |
 vāg aṣṭamam ahar |
 tasmād aṣṭame 'hann āgrayaṇo gṛhyate
 sva evainam āyatane gṛhṇāti
 prāṇo vā aindravāyavaḥ
 prāṇo navamam ahar |
 tasmān navame 'hann aindravāyavo gṛhyate
 sva evainam āyatane gṛhṇāti |
 etat // vai tritīyaṃ yajñam āpad yac chandām̐sy āpnoti
 yad aindravāyavaḥ śvo gṛhyate yatraiva yajñam adṛśan tata evainam punaḥ pra yuṅkte |
 atho svam eva chando 'nu paryāvartante
 patho vā ete 'dhy apathena yanti ye 'nyenaindravāyavāt pratipadyante |
 antaḥ khalu vā eṣa yajñasya yad daśamam ahar
 daśame 'hann aindravāyavo gṛhyate
 yajñasya // evāntaṃ gatvāpathāt panthām api yanti |
 atho yathā vahīyasā pratisāraṃ vahanti tādṛg eva tat |
 chandām̐sy anyo'nyasya lokam abhya adhyāyan
 tāny etenaiva devā vy avāhayan |
 aindravāyavasya vā etad āyatanaṃ yac caturtham ahar |
 tasminn āgrayaṇo gṛhyate
 tasmād āgrayaṇasyāyatane navame 'hann aindravāyavo gṛhyate
 śukrasya vā etad āyatanaṃ yat pañcamam // ahar |
 tasminn aindravāyavo gṛhyate
 tasmād aindravāyavasyāyatane saptame 'hañ chukro gṛhyate |
 āgrayaṇasya vā etad āyatanaṃ yat ṣaṣṭham ahar |
 tasmaiñ chukro gṛhyate
 tasmāc chukrasyāyatane 'ṣṭame 'hann āgrayaṇo gṛhyate
 chandām̐sy eva tad vi vāhayati
 pra vasyaso vivāham āpnoti ya evaṃ veda |
 atho devatābhya eva yajñe saṃvidaṃ dadhāti
 tasmād idam anyo'nyasmai dadhāti //
 prajāpatir akāmayata
 pra jāyeyeti
 sa etaṃ dvādaśarātram apaśyat
 tam āharat
 tenāyajata
 tato vai sa prājāyata
 yaḥ kāmayeta
 pra jāyeyeti
 sa dvādaśarātreṇa yajeta
 praiva jāyate
 brahmavādino vadanti |
 agniṣṭomaprāyaṇā yajñā atha kasmād atirātraḥ pūrvaḥ pra yujyata iti
 cakṣuṣī vā ete yajñasya yad atirātrau kanīnike agniṣṭomau
 yat // agniṣṭomaṃ pūrvam prayuñjīran bahirdhā kanīnike dadhyus
 tasmād atirātraḥ pūrvaḥ pra yujyate
 cakṣuṣī eva yajñe dhitvā madhyataḥ kanīnike prati dadhati
 yo vai gāyatrīṃ jyotiḥpakṣāṃ veda jyotiṣā bhāsā suvargaṃ lokam eti
 yāv agniṣṭomau tau pakṣau
 ye 'ntare 'ṣṭāv ukthyāḥ sa ātmā |
 eṣā vai gāyatrī jyotiḥpakṣā
 ya evaṃ veda jyotiṣā bhāsā suvargaṃ lokam // eti
 prajāpatir vā eṣa dvādaśadhā vihito yad dvādaśarātras |
 yāv atirātrau tau pakṣau
 ye 'ntare 'ṣṭāv ukthyāḥ sa ātmā
 prajāpatir vāvaiṣa sant sad dha vai sattreṇa spṛṇoti
 prāṇā vai sat
 prāṇān eva spṛṇoti
 sarvāsāṃ vā ete prajānām prāṇair āsate ye sattram āsate
 tasmāt pṛchanti
 kim ete sattriṇa iti
 priyaḥ prajānām utthito bhavati ya evaṃ veda //
 na vā eṣo 'nyatovaiśvānaraḥ suvargāya lokāya prābhavat |
 ūrdhvo ha vā eṣa ātata āsīt
 te devā etaṃ vaiśvānaram pary auhant suvargasya lokasya prabhūtyai |
 ṛtavo vā etena prajāpatim ayājayan
 teṣv ārdhnod adhi tat |
 ṛdhnoti ha vā ṛtvikṣu ya evaṃ vidvān dvādaśāhena yajate
 te 'sminn aichanta
 sa rasam aha vasantāya prāyachat // yavaṃ grīṣmāyauṣadhīr varṣābhyo vrīhīñ charade māṣatilau hemantaśiśirābhyām |
 tenendram prajāpatir ayājayat
 tato vā indra indro 'bhavat
 tasmād āhus |
 ānujāvarasya yajña iti
 sa hy etenāgre 'yajata |
 eṣa ha vai kuṇapam atti yaḥ sattre pratigṛhṇāti puruṣakuṇapam aśvakuṇapam |
 gaur vā annam |
 yena pātreṇānnam bibhrati yat tan na nirṇenijati tato 'dhi // malaṃ jāyate |
 eka eva yajeta |
 eko hi prajāpatir ārdhnot |
 dvādaśa rātrīr dīkṣitaḥ syāt |
 dvādaśa māsāḥ saṃvatsaraḥ
 saṃvatsaraḥ prajāpatiḥ
 prajāpatir {vāvaiṣa < vāvaiṣas}
 eṣa ha tvai jāyate yas tapaso 'dhi jāyate
 caturdhā vā etās tisrastisro rātrayo yad dvādaśo 'pasadas |
 yāḥ prathamā yajñaṃ tābhiḥ sam bharati
 yā dvitīyā yajñaṃ tābhir ā rabhate // yās tṛtīyāḥ pātrāṇi tābhir nir ṇenikte
 yāś caturthīr api tābhir ātmānam antarataḥ śundhate
 yo vā asya paśum atti mām̐sam̐ so 'tti
 yaḥ puroḍāśam matiṣkam̐ {sa < sas}
 yaḥ parivāpam purīṣam̐ {sa < sas}
 ya ājyam majjānam̐ {sa < sas}
 yaḥ somam̐ svedam̐ sas |
 api ha vā asya śīrṣaṇyā niṣpadaḥ prati gṛhṇāti yo dvādaśāhe pratigṛhṇāti
 tasmād dvādaśāhena na yājyam pāpmano vyāvṛttyai //
 ekasmai svāhā
 dvābhyām̐ svāhā
 tribhyaḥ svāhā
 caturbhyaḥ svāhā
 pañcabhyaḥ svāhā
 ṣaḍbhyaḥ svāhā
 saptabhyaḥ svāhā |
 aṣṭābhyaḥ svāhā
 navabhyaḥ svāhā
 daśabhyaḥ svāhā |
 ekādaśabhyaḥ svāhā
 dvādaśabhyaḥ svāhā
 trayodaśabhyaḥ svāhā
 caturdaśabhyaḥ svāhā
 pañcadaśabhyaḥ svāhā
 ṣoḍaśabhyaḥ svāhā
 saptadaśabhyaḥ svāhā |
 aṣṭādaśabhyaḥ svāhā |
 ekān na vim̐śatyai svāhā
 navavim̐śatyai svāhā |
 ekān na catvārim̐śate svāhā
 navacatvārim̐śate svāhā |
 ekān na ṣaṣṭyai svāhā
 navaṣaṣṭyai svāhā |
 ekān nāśītyai svāhā
 navāśītyai svāhā |
 ekān na śatāya svāhā
 śatāya svāhā
 dvābhyām̐ śatābhyām̐ svāhā
 sarvasmai svāhā //
 ekasmai svāhā
 tribhyaḥ svāhā
 pañcabhyaḥ svāhā
 saptabhyaḥ svāhā
 navabhyaḥ svāhā |
 ekādaśabhyaḥ svāhā
 trayodāsabhyaḥ svāhā
 pañcadaśabhyaḥ svāhā
 saptadaśabhyaḥ svāhā |
 ekān na vim̐śatyai svāhā
 navavim̐satyai svāhā |
 ekān na catvārim̐śate svāhā
 navacatvārim̐śate svāhā |
 ekān na ṣaṣṭyai svāhā
 navaṣaṣṭyai svāhā |
 ekān nāśītyai svāhā
 navāśītyai svāhā |
 ekān na śatāya svāhā
 śatāya svāhā
 sarvasmai svāhā //
 dvābhyām̐ svāhā
 caturbhyaḥ svāhā
 ṣaḍbhyaḥ svāhā |
 aṣṭābhyaḥ svāhā
 daśabhyaḥ svāhā
 dvādaśabhyaḥ svāhā
 caturdaśabhyaḥ svāhā
 ṣoḍaśabhyaḥ svāhā |
 aṣṭādaśabhyaḥ svāhā
 vim̐śatyai svāhā |
 aṣṭānavatyai svāhā
 śatāya svāhā
 sarvasmai svāhā //
 tribhyaḥ svāhā
 pañcabhyaḥ svāhā
 saptabhyaḥ svāhā
 navabhyaḥ svāhā |
 ekādaśabhyaḥ svāhā
 trayodāsabhyaḥ svāhā
 pañcadaśabhyaḥ svāhā
 saptadaśabhyaḥ svāhā |
 ekān na vim̐śatyai svāhā
 navavim̐satyai svāhā |
 ekān na catvārim̐śate svāhā
 navacatvārim̐śate svāhā |
 ekān na ṣaṣṭyai svāhā
 navaṣaṣṭyai svāhā |
 ekān nāśītyai svāhā
 navāśītyai svāhā |
 ekān na śatāya svāhā
 śatāya svāhā
 sarvasmai svāhā //
 caturbhyaḥ svāhā |
 aṣṭābhyaḥ svāhā
 dvādaśabhyaḥ svāhā
 ṣoḍaśabhyaḥ svāhā
 vim̐śatyai svāhā
 ṣaṇṇavatyai svāhā
 śatāya svāhā
 sarvasmai svāhā //
 pañcabhyaḥ svāhā
 daśabhyaḥ svāhā
 pañcadaśabhyaḥ svāhā
 vim̐śatyai svāhā
 pañcanavatyai svāhā
 śatāya svāhā
 sarvasmai svāhā //
 daśabhyaḥ svāhā
 vim̐śatyai svāhā
 trim̐śate svāhā
 catvārim̐śate svāhā
 pañcāśate svāhā
 ṣaṣṭyai svāhā
 saptatyai svāhā |
 aśītyai svāhā
 navatyai svāhā
 śatāya svāhā
 sarvasmai svāhā //
 vim̐śatyai svāhā
 catvārim̐śate svāhā
 ṣaṣṭyai svāhā |
 aśītyai svāhā
 śatāya svāhā
 sarvasmai svāhā //
 pañcāśate svāhā
 śatāya svāhā
 dvābhyām̐ śatābhyām̐ svāhā
 tribhyaḥ śatebhyaḥ svāhā
 caturbhyaḥ śatebhyaḥ svāhā
 pañcabhyaḥ śatebhyaḥ svāhā
 ṣaḍbhyaḥ śatebhyaḥ svāhā
 saptabhyaḥ śatebhyaḥ svāhā |
 aṣṭābhyaḥ śatebhyaḥ svāhā
 navabhyaḥ śatebhyaḥ svāhā
 sahasrāya svāhā
 sarvasmai svāhā //
 śatāya svāhā
 sahasrāya svāhā |
 ayutāya svāhā
 niyutāya svāhā
 prayutāya svāhā |
 arbudāya svāhā
 nyarbudāya svāhā
 samudrāya svāhā
 madhyāya svāhā |
 antāya svāhā
 parārdhāya svāhā |
 uṣase svāhā
 vyuṣṭyai svāhā |
 udeṣyate svāhā |
 udyate svāhā |
 uditāya svāhā
 suvargāya svāhā
 lokāya svāhā
 sarvasmai svāhā //
 prajavaṃ vā etena yanti yad daśamam ahar |
 pāpāvahīyaṃ vā etena bhavanti yad daśamam ahar
 yo vai prajavaṃ yatām apathena pratipadyate ya sthāṇum̐ hanti yo bhreṣaṃ nyeti sa hīyate
 sa yo vai daśame 'hann avivākya upahanyate sa hīyate
 tasmai ya upahatāya vyāha tam evānvārabhya sam aśnute |
 atha yo vyāha saḥ // hīyate
 tasmād daśame 'hann avivākya upahatāya na vyucyam
 atho khalv āhur
 yajñasya vai samṛddhena devāḥ suvargaṃ lokam āyan yajñasya vyṛddhenāsurān parābhāvayann iti
 yat khalu vai yajñasya samṛddhaṃ tad yajamānasya yad vyṛddhaṃ tad bhrātṛvyasya
 sa yo vai daśame 'hann avivākya upahanyate sa evāti recayati
 te ye bāhyā dṛśīkavaḥ // syus te vi brūyus |
 yadi tatra na vindeyur antaḥsadasād vyucyam |
 tad vyucyam eva |
 atha vā etat sarparājñiyā ṛgbhi stuvanti |
 iyaṃ vai sarpato rājñī
 yad vā asyāṃ kiṃ cārcanti yad ānṛcus teneyam̐ sarparājñī
 te yad eva kiṃ ca vācānṛcur yad ato 'dhy arcitāraḥ // tad ubhayam āptvāvarudhyot tiṣṭhāmeti
 tābhir manasā stuvate
 na vā imām aśvaratho nāśvatarīrathaḥ sadyaḥ paryāptum arhati
 mano vā imām̐ sadyaḥ paryāptum arhati manaḥ paribhavitum
 atha brahma vadanti
 parimitā vā ṛcaḥ parimitāni sāmāni parimitāni yajūm̐ṣy athaitasyaivānto nāsti yad brahma
 tat pratigṛṇata ā cakṣīta
 sa pratigaraḥ //
 brahmavādino vadanti
 kiṃ dvādaśāhasya prathamenāhnartvijāṃ yajamāno vṛṅkta iti
 teja indriyam iti
 kiṃ dvitīyeneti
 prāṇān annādyam iti
 kiṃ tṛtīyeneti
 trīn imāM lokān iti
 kiṃ caturtheneti
 catuṣpadaḥ paśūn iti
 kim pañcameneti
 pañcākṣarām paṅktim iti
 kim̐ ṣaṣṭheneti
 ṣaḍ ṛtūn iti
 kim̐ saptameneti
 saptapadām̐ śakvarīm iti //
 kim aṣṭameneti |
 aṣṭākṣarāṃ gāyatrīm iti
 kiṃ navameneti
 trivṛtam̐ stomam iti
 kiṃ daśameneti
 daśākṣarāṃ virājam iti
 kim ekādaśeneti |
 ekādaśākṣarāṃ tṛṣṭubham iti
 kiṃ dvādaśeneti
 dvādaśākṣarāṃ jagatīm iti |
 etāvad vā asti yāvad etat |
 yāvad evāsti tad eṣāṃ vṛṅkte //
 eṣa vā āpto dvādaśāho yat trayodaśarātraḥ
 samānam̐ hy etad ahar yat prāyaṇīyaś codayanīyaś ca
 tryatirātro bhavati
 traya ime lokās |
 eṣāṃ lokānām āptyai
 prāṇo vai prathamo 'tirātro vyāno dvitīyo 'pānas tṛtīyaḥ
 prāṇāpānodāneṣv evānnādye prati tiṣṭhanti sarvam āyur yanti ya evaṃ vidvām̐sas trayodaśarātram āsate
 tad āhus |
 vāg vā eṣā vitatā // yad dvādaśāhas
 tāṃ vi chindyur yan madhye 'tirātraṃ kuryur upadāsukā gṛhapater vāk syāt |
 upariṣṭāc chandomānām mahāvrataṃ kurvanti saṃtatām eva vācam ava runddhe 'nupadāsukā gṛhapater vāg bhavati
 paśavo vai chandomā annam mahāvratam |
 yad upariṣṭāc chandomānām mahāvrataṃ kurvanti paśuṣu caivānnādye ca prati tiṣṭhanti //
 ādityā akāmayanta |
 ubhayor lokayor ṛdhnuyāmeti
 ta etaṃ caturdaśarātram apaśyan
 tam āharan
 tenāyajanta
 tato vai ta ubhayor lokayor ārdhnuvann asmim̐ś cāmuṣmim̐ś ca
 ya evaṃ vidvām̐saś caturdaśarātram āsata ubhayor eva lokayor ṛdhnuvanty asmim̐ś cāmuṣmim̐ś ca
 caturdaśarātro bhavati
 sapta grāmyā oṣadhayaḥ saptāraṇyā ubhayīṣām avaruddhyai
 yat parācīnāni prāṣṭhāni // bhavanty amum eva tair lokam abhi jayanti
 yat pratīcīnāni pṛṣṭhāni bhavantīmam eva tair lokam abhi jayanti
 trayastrim̐śau madhyata stomau bhavataḥ sāmrājyam eva gachanti |
 adhirājau bhavato 'dhirājā eva samānānām bhavanti |
 atirātrā vabhito bhavataḥ
 parigṛhītyai //
 prajāpatiḥ suvargaṃ lokam ait
 taṃ devā anv āyan
 tān ādityāś ca paśavaś cānv āyan
 te devā abruvan
 yān paśūn upājīviṣma ta ime 'nvāgmann iti
 tebhya etaṃ caturdaśarātram praty auhan
 ta ādityāḥ pṛṣṭhaiḥ suvargaṃ lokam ārohan tryahābhyām asmiM loke paśūn praty auhan
 pṛṣṭhair ādityā amuṣmiM loka ārdhnuvan tryahābhyām asmin // loke paśavas |
 ya evaṃ vidvām̐saś caturdaśarātram āsata ubhayor eva lokayor ṛdhnuvanty asmim̐ś cāmuṣmim̐ś ca
 pṛṣṭhair evāmuṣmiM loka ṛdhnuvanti tryahābhyām asmiM loke
 jyotir gaur āyur iti tryaho bhavati |
 iyaṃ vāva jyotir antarikṣaṃ gaur asāv āyus |
 imān eva lokān abhyārohanti
 yad anyataḥ pṛṣṭhāni syur vivivadham̐ syāt |
 madhye pṛṣṭhāni bhavanti savivadhatvāya //
 ojo vai vīryam pṛṣṭhāni |
 oja eva vīryam madhyato dadhate
 bṛhadrathaṃtarābhyāṃ yanti |
 iyaṃ vāva rathaṃtaram asau bṛhat |
 ābhyām eva yanti |
 atho anayor eva prati tiṣṭhani |
 ete vai yajñasyāñjasāyanī srutī
 tābhyām eva suvargaṃ lokaṃ yanti
 parāñco vā ete suvargaṃ lokam abhyārohanti ye parācīnāni pṛṣṭhāny upayanti
 pratyañ tryaho bhavati pratyavarūḍhyā atho pratiṣṭhiyai |
 ubhayor lokayor ṛddhvot tiṣṭhanti
 caturdaśaitās |
 tāsāṃ yā daśa daśākṣarā virāḍ annaṃ virāḍ virājaivānnādyam ava rundhate
 yāś catasraś catasro diśo dikṣv eva prati tiṣṭhanti |
 atirātrāv abhito bhavataḥ parigṛhītyai //
 indro vai sadṛṅ devatābhir āsīt
 sa na vyāvṛtam agachat
 sa prajāpatim upādhāvat
 tasmā etam pañcadaśarātram pāyachat
 tam āharat
 tenāyajata
 tato vai so 'nyābhir devatābhir vyāvṛtam agachat |
 ya evaṃ vidvām̐saḥ pañcadaśarātram āsate vyāvṛtam eva pāpmanā bhrātṛvyeṇa gachanti
 jyotir gaur āyur iti tryaho bhavati |
 iyaṃ vāva jyotir antarikṣam //
 gaur asāv āyus |
 eṣv eva lokeṣu prati tiṣṭhanti |
 asattraṃ vā etad yad achandomam |
 yac chandomā bhavanti tena sattram |
 devatā eva pṛṣṭhair ava rundhate paśūñ chandomais |
 ojasy eva vīrye paśuṣu prati tiṣṭhanti
 pañcadaśarātro bhavati
 pañcadaśo vajras |
 vajram eva bhrātṛvyebhyaḥ pra haranti |
 atirātrāv abhito bhavatas |
 indriyasya parigṛhītyai //
 indro vai śithila ivāpratiṣṭhita āsīt
 so 'surebhyo 'bibhet
 sa prajāpatim upādhāvat
 tasmā etam pañcadaśarātraṃ vajram prāyachat
 tenāsurān parābhāvya vijitya śriyam agachat |
 agniṣṭutā pāpmānaṃ nir adahata pañcadaśarātreṇaujo balam indriyaṃ vīryam ātmann adhatta
 ya evaṃ vidvām̐saḥ pañcadaśarātram āsate bhrātṛvyān eva parābhāvya vijitya śriyaṃ gachanti |
 agniṣṭutā pāpmānaṃ niḥ // dahante pañcadaśarātreṇaujo balam indriyaṃ vīryam ātman dadhate |
 etā eva paśavyāḥ
 pañcadaśa vā ardhamāsasya rātrayas |
 ardhamāsaśaḥ saṃvatsara āpyate
 saṃvatsaram paśavo 'nu pra jāyante
 tasmāt paśavyās |
 etā eva suvargyāḥ
 pañcadaśa vā ardhamāsasya rātrayas |
 ardhamāsaśaḥ saṃvatsara āpyate
 saṃvatsaraḥ suvargo lokas
 tasmād suvargyās |
 jyotir gaur āyur iti tryaho bhavati |
 iyaṃ vāva jyotir antarikṣam // gaur asāv āyus |
 imān eva lokān abhyārohanti
 yad anyataḥ pṛṣṭhāni syur vivivadham̐ syāt |
 madhye pṛṣṭhāni bhavanti savivadhatvāya |
 ojo vai vīryam pṛṣṭhāni |
 oja eva vīryam madhyato dadhate
 bṛhadrathaṃtarābhyāṃ yanti |
 iyaṃ vāva rathaṃtaram asau bṛhat |
 ābhyām eva yanti |
 atho anayor eva prati tiṣṭhani |
 ete vai yajñasyāñjasāyanī srutī
 tābhyām eva suvargaṃ lokam // yanti
 parāñco vā ete suvargaṃ lokam abhyārohanti ye parācīnāni pṛṣṭhāny upayanti
 pratyañ tryaho bhavati pratyavarūḍhyā atho pratiṣṭhiyai |
 ubhayor lokayor ṛddhvot tiṣṭhanti
 pañcadaśaitās
 tāsāṃ yā daśa daśākṣarā virāḍ annaṃ virāḍ virājaivānnādyam ava rundhate
 yāḥ pañca pañca diśaḥ dikṣv eva prati tiṣṭhanti |
 atirātrāv abhito bhavatas |
 indriyasya vīryasya prajāyati paśūnām parigṛhītyai //
 prajāpatir akāmayata |
 annādaḥ syām iti
 sa etam̐ saptadaśarātram apaśyat
 tam āharat
 tenāyajata
 tato vai so 'nnādo 'bhavat |
 ya evaṃ vidvām̐saḥ saptadaśarātram āsate 'nnādā eva bhavanti
 pañcāho bhavati
 pañca vā ṛtavaḥ saṃvatsaras |
 ṛtuṣv eva saṃvatsare prati tiṣṭhanti |
 atho pañcākṣarā paṅktiḥ
 pāṅkto yajñas |
 yajñam evāva rundhate |
 asattraṃ vā etat // yad achandomam |
 yac chandomā bhavanti tena sattram |
 devatā eva pṛṣṭhair ava rundhate paśūñ chandomais |
 ojasy eva vīrye paśuṣu prati tiṣṭhanti
 saptadaśarātro bhavati
 saptadaśaḥ prajāpatiḥ
 prajāpater āptyai |
 atirātrāv abhito bhavatas |
 annādyasya parigṛhītyai //
 sā virāḍ vikramyātiṣṭhad brahmaṇā deveṣv annenāsureṣu
 te devā akāmayanta |
 ubhayam̐ saṃ vṛñjīmahi brahma cānnaṃ ceti
 ta etā vim̐śatim̐ rātrīr apaśyan
 tato vai ta ubhayam̐ sam avṛñjata brahma cānnaṃ ca brahmavarcasino 'nnādā abhavan
 ya evaṃ vidvām̐sa etā āsata ubhayam eva saṃ vṛñjate brahma cānnaṃ ca // brahmavarcasino 'nnādā bhavanti
 dve vā ete virājau
 tayor eva nānā prati tiṣṭhanti
 vim̐śo vai puruṣo daśa hastyā aṅgulayo daśa padyās |
 yāvān eva puruṣas tam āptvot tiṣṭhanti
 jyotir gaur āyur iti tryahā bhavanti |
 iyaṃ vāva jyotir antarikṣaṃ gaur asāv āyus |
 imān eva lokān abhyārohanti |
 abhipūrvaṃ tryahā bhavanti |
 abhipūrvam eva suvargam // lokam abhyārohanti
 yad anyataḥ pṛṣṭhāni 
 madhye pṛṣṭhāni bhavanti savivadhatvāya //
 ojo vai vīryam pṛṣṭhāni |
 oja eva vīryam madhyato dadhate
 bṛhadrathaṃtarābhyāṃ yanti |
 iyaṃ vāva rathaṃtaram asau bṛhat |
 ābhyām eva yanti |
 atho anayor eva prati tiṣṭhani |
 ete vai yajñasyāñjasāyanī srutī
 tābhyām eva suvargaṃ lokaṃ yanti
 parāñco vā ete suvargaṃ lokam abhyārohanti ye parācīnāni pṛṣṭhāny upayanti
 pratyañ tryaho bhavati pratyavarūḍhyā atho pratiṣṭhiyai |
 ubhayor lokayor ṛddhvot tiṣṭhanti |
 atirātrāv abhito bhavatas |
 brahmavarcasasyānnādyasya pari gṛhītyai //
 asāva ādityo 'smiM loka āsīt
 taṃ devāḥ pṛṣṭhaiḥ parigṛhya suvargaṃ lokam agamayan
 parair avastāt pary agṛhṇan divākīrtyena suvarge loke praty asthāpayan
 paraiḥ parastāt pary agṛhṇan pṛṣṭhair upāvārohan |
 sa vā asāv ādityo 'muṣmiM loke parair ubhayataḥ parigṛhītas |
 yat pṛṣṭhāni bhavanti suvargam eva tair lokaṃ yajamānā yanti
 parair avastāt pari gṛhṇanti divākīrtyena // suvarge loke prati tiṣṭhanti
 paraiḥ parastāt pari gṛhṇanti pṛṣṭhair upāvarohanti
 yat pare parastān na syuḥ parāsuvargāl lokān niṣ padyeranñcaḥ
 yad avastān na syuḥ prajā nir daheyus |
 abhito divākīrtyam paraḥsāmāno bhavanti
 suvarga evaināM loka ubhayataḥ pari gṛhṇanti
 yajamānā vai divākīrtyam |
 saṃvatsaraḥ paraḥsāmānas |
 abhito divākīrtyam paraḥsāmāno bhavanti
 saṃvatsara evobhayataḥ // prati tiṣṭhanti
 pṛṣṭhaṃ vai divākīrtyam pārśve paraḥsāmānas |
 abhito divākīrtyam paraḥsāmāno bhavanti
 tasmād bhitaḥ pṛṣṭham pārśve
 bhūyiṣṭhā grahā gṛhyante
 bhūyiṣṭham̐ śasyate
 yajñasyaiva tan madhyato granthiṃ grathnanty avisram̐sāya
 sapta gṛhyante
 sapta vai śīrṣaṇyāḥ prāṇāḥ
 prāṇān eva yajamāneṣu dadhati
 yat parācīnāni pṛṣṭhāni bhavanty amum eva tair lokam abhyārohanti
 yad imaṃ lokaṃ na // pratyavaroheyur ud vā mādyeyur yajamānāḥ pra vā mīyeran
 yat pratīcīnāni pṛṣṭhāni bhavanti |
 imam eva tair lokam pratyavarohanti |
 atho asminn eva loke prati tiṣṭhanty anunmādāya |
 indro vā apratiṣṭhita āsīt
 sa prajāpatim upādhāvat
 tasmā etam ekavim̐śatirātram prāyachat
 tam āharat
 tenāyajata
 tato vai sa praty atiṣṭhat |
 ye bhuyājino 'pratiṣṭhitāḥ // syus ta ekavim̐śatirātram āsīran
 dvādaśa māsāḥ pañcartavas traya ime lokā asāv āditya ekavim̐śas |
 etāvanto vai devalokās
 teṣv eva yathāpūrvam prati tiṣṭhanti |
 asāv ādityo na vy arocata
 sa prajāpatim upādhāvat
 tasmā etam ekavim̐śati rātram prāyachat
 tam āharat
 tenāyajata
 tato vai so 'rocata
 ya evaṃ vidvām̐sa ekavim̐śatirātram āsate rocanta eva |
 ekvim̐śatirātro bhavati
 rug vā ekavim̐śas |
 rucam eva gachanty atho pratiṣṭhām eva
 pratiṣṭhā hy ekavim̐śas |
 atirātrāv abhito bhavato brahmavarcasasya parigṛhītyai //
 arvāṅ yajñaḥ saṃ krāmatv amuṣmād adhi mām abhi / ṛṣīṇāṃ yaḥ purohitaḥ //
 nirdevaṃ nirvīraṃ kṛtvā viṣkandhaṃ tasmin hīyatāṃ yo 'smān dveṣṭi śarīraṃ yajñaśamalaṃ kusīdaṃ tasmint sīdatu yo 'smān dveṣṭi //
 yajña yajñasya yat tejas tena saṃ krāma mām abhi / brāhmaṇān ṛtvijo devān yajñasya tapasā te savāham ā huve //
 iṣṭena pakvam upa // te huve savāham / saṃ te vṛñje sukṛtam̐ sam prajām paśūn //
 praiṣānt sāmidhenīr āghārāv ājyabhāgāv āśrutam pratyāśrutam ā śṛṇāmi te / prayājānūyājānt sviṣṭakṛtam iḍām āśiṣa ā vṛñje suvaḥ //
 agninendreṇa somena sarasvatyā viṣṇunā devatābhiḥ / yājyānuvākyābhyām upa te huve svāhaṃ yajñam ā dade te vaṣaṭkṛtam //
 stutam̐ śastram pratigaraṃ graham iḍām āśiṣaḥ // ā vṛñje suvaḥ / patnīsaṃyājān upa te huve savāham̐ samiṣṭayajur ā dade tava //
 paśūnt sutam puroḍāśānt savanāny ota yajñam / devānt sendrān upa te huve savāham agnimukhānt somavato ye ca viśve //
 bhūtam bhavyam bhaviṣyad vaṣaṭ svāhā namas |
 ṛk sāma yajur vaṣaṭ svāhā namas |
 gāyatrī triṣṭub jagatī vaṣaṭ svāhā namaḥ
 pṛthivy antarikṣaṃ dyaur vaṣaṭ svāhā namas |
 agnir vāyuḥ sūryo vaṣaṭ svāhā namaḥ
 prāṇo vyāno 'pāno vaṣaṭ svāhā namas |
 annaṃ kṛṣir vṛṣṭir vaṣaṭ svāhā namaḥ
 pitā putraḥ pautro vaṣaṭ svāhā namas |
 bhūr bhuvaḥ suvar vaṣaṭ svāhā namaḥ //
 ā me gṛhā bhavantv ā prajā ma ā mā yajño viśatu vīryāvān / āpo devīr yajñiyā mā viśantu sahasrasya mā bhūmā mā pra hāsīt //
 ā me graho bhavatv ā puroruk stutaśastre mā viśatām̐ samīcī / ādityā rudrā vasavo me sadasyāḥ sahasrasya mā bhūmā mā pra hāsīt //
 ā māgniṣṭomo viśatūkthyaś cātirātro mā viśatv āpiśarvaraḥ / tiroahniyā mā suhutā ā viśantu sahasrasya mā bhūmā mā pra hāsīt //
 agninā tapo 'nv abhavat |
 vācā brahma
 maṇinā rūpāṇi |
 indreṇa devān
 vātena prāṇān |
 sūryeṇa dyām |
 candramasā nakṣatrāṇi
 yamena pitṛn
 rājñā manuṣyān
 phalena nādeyān
 ajagareṇa sarpān
 vyāghreṇāraṇyān paśūn |
 śyenena patatriṇas |
 vṛṣṇāśvān
 ṛṣabheṇa gās |
 bastenājās |
 vṛṣṇināvīs |
 vrīhiṇānnāni
 yavenauṣadhīs |
 nyagrodhena vanaspatīn
 udumbareṇorjam |
 gāyatriyā chandām̐si
 trivṛtā stomān
 brāhmaṇena vācam //
 svāhādhim ādhītāya svāhā svāhādhītam
 manase svāhā svāhā manaḥ
 prajāpataye svāhā
 kāya svāhā
 kasmai svāhā
 katamasmai svāhā |
 adityai svāhā |
 adityai mahyai svāhā |
 adityai sumṛḍīkāyai svāhā
 sarasvatyai svāhā
 sarasvatyai bṛhatyai svāhā
 sarasvatyai pāvakāyai svāhā
 pūṣṇe svāhā
 pūṣṇe prapathyāya svāhā
 pūṣṇe naraṃdhiṣāya svāhā
 tvaṣṭre svāhā
 tvaṣṭre turīpāya svāhā
 tvaṣṭre pururūpāya svāhā
 viṣṇave svāhā
 viṣṇave nikhuryapāya svāhā
 viṣṇave nibhūyapāya svāhā //
 dadbhyaḥ svāhā
 hanūbhyām̐ {svāh| < svāhā}
 |oṣṭhābhyām̐ svāhā
 mukhāya svāhā
 nāsikābhyām̐ svāhā |
 akṣībhyām̐ svāhā
 karṇābhyām̐ svāhā
 pāra ikṣavo 'vāryebhyaḥ pakṣmabhyaḥ svāhā |
 avāra ikṣavaḥ pāryebhyaḥ pakṣmabhyaḥ svāhā
 śīrṣṇe svāhā
 bhrūbhyām̐ svāhā
 lalāṭāya svāhā
 mūrdhne svāhā
 mastiṣkāya svāhā
 keśebhyaḥ svāhā
 vahāya svāhā
 grīvābhyaḥ svāhā
 skandhebhyaḥ svāhā
 kīkasābhyaḥ svāhā
 pṛṣṭībhyaḥ svāhā
 pājasyāya svāhā
 pārśvābhyām̐ svāhā //
 am̐sābhyām̐ svāhā
 doṣabhyām̐ svāhā
 bāhubhyām̐ svāhā
 jaṅghābhyām̐ svāhā
 śroṇībhyām̐ svāhā |
 ūrubhyām̐ svāhā |
 aṣṭhīvadbhyām̐ svāhā
 jaṅghābhyām̐ svāhā
 bhasade svāhā
 śikhaṇḍebhyaḥ svāhā
 vāladhānāya svāhā |
 āṇḍābhyām̐ svāhā
 śepāya svāhā
 retase svāhā
 prajābhyaḥ svāhā
 prajananāya svāhā
 padbhyaḥ svāhā
 śaphebhyaḥ svāhā
 lomabhyaḥ svāhā
 tvace svāhā
 lohitāya svāhā
 mām̐sāya svāhā
 snāvabhyaḥ svāhā |
 asthabhyaḥ svāhā
 majjabhyaḥ svāhā |
 aṅgebhyaḥ svāhā |
 ātmane svāhā
 sarvasmai svāhā //
 añjyetāya svāhā |
 añjisakthāya svāhā
 śitipade svāhā
 śitikakude svāhā
 śitirandhrāya svāhā
 śitipṛṣṭhāya svāhā
 śityam̐sāya svāhā
 puṣpakarṇāya svāhā
 śityoṣṭhāya svāhā
 śitibhrave svāhā
 śitibhasade svāhā
 śvetānūkāśāya svāhā |
 añjaye svāhā
 lalāmāya svāhā |
 asitajñave svāhā
 kṛṣṇaitāya svāhā
 rohitaitāya svāhā |
 aruṇaitāya svāhā |
 īdṛśāya svāhā
 kīdṛśāya svāhā
 tādṛśāya svāhā
 sadṛśāya svāhā
 visadṛśāya svāhā
 susadṛśāya svāhā
 rūpāya svāhā
 sarvasmai svāhā //
 kṛṣṇāya svāhā
 śvetāya svāhā
 piśaṃgāya svāhā
 sāraṃgāya svāhā |
 aruṇāya svāhā
 gaurāya svāhā
 babhrave svāhā
 nakulāya svāhā
 rohitāya svāhā
 śoṇāya svāhā
 śyāvāya svāhā
 śyāmāya svāhā
 pākalāya svāhā
 surūpāya svāhā |
 anurūpāya svāhā
 virūpāya svāhā
 sarūpāya svāhā
 pratirūpāya svāhā
 śabalāya svāhā
 kamalāya svāhā
 pṛśnaye svāhā
 pṛśnisakthāya svāhā
 sarvasmai svāhā //
 oṣadhībhyaḥ svāhā
 mūlebhyaḥ svāhā
 tūlebhyaḥ svāhā
 kāṇḍebhyaḥ svāhā
 valśebhyaḥ svāhā
 puṣpebhyaḥ svāhā
 phalebhyaḥ svāhā
 gṛhītebhyaḥ svāhā |
 agṛhītebhyaḥ svāhā |
 avapannebhyaḥ svāhā
 śayānebhyaḥ svāhā
 sarvasmai svāhā //
 vanaspatibhyaḥ svāhā
 mūlebhyaḥ svāhā
 tūlebhyaḥ svāhā
 skandhobhyaḥ svāhā
 śākhābhyaḥ svāhā
 parṇebhyaḥ svāhā
 puṣpebhyaḥ svāhā
 phalebhyaḥ svāhā
 gṛhītebhyaḥ svāhā |
 agṛhītebhyaḥ svāhā |
 avapannebhyaḥ svāhā
 śayānebhyaḥ svāhā
 śiṣṭāya svāhā |
 atiśiṣṭāya svāhā
 pariśiṣṭāya svāhā
 sam̐śiṣṭāya svāhā |
 ucchiṣṭāya svāhā
 riktāya svāhā |
 ariktāya svāhā
 prariktāya svāhā
 sam̐riktāya svāhā |
 udriktāya svāhā
 sarvasmai svāhā //
 bṛhaspatir akāmayata
 śran me devā dadhīran gacheyam purodhām iti
 sa etaṃ caturvim̐śatirātram apaśyat
 tam āharat
 tenāyajata
 tato vai tasmai śrad devā adadhatāgachat purodhām |
 ya evaṃ vidvām̐saś caturvim̐śatirātram āsate śrad ebhyo manuṣyā dadhate gachanti purodhām |
 jyotir gaur āyur iti tryahā bhavanti |
 iyaṃ vāva jyotir antarikṣaṃ gaur asāv āyuḥ //
 imān eva lokān abhyārohanti |
 abhipūrvaṃ tryahā bhavanti |
 abhipūrvam eva suvargaṃ lokam abhyārohanti |
 asattraṃ vā etad yad achandomam |
 yac chandomā bhavanti tena sattram |
 devatā eva pṛṣṭhair ava rundhate paśūñ chandomais |
 ojo vai vīryaṃ pṛṣṭhāni paśavaś chandomās |
 ojasy eva vīrye paśuṣu prati tiṣṭhanti
 bṛhadrathaṃtarābhyāṃ yanti |
 iyaṃ vāva rathaṃtaram asau bṛhat |
 ābhyām eva // yanti
 atho anayor eva prati tiṣṭhanti |
 ete vai yajñasyāñjasāyanī srutī
 tābhyām eva suvargaṃ lokaṃ yanti
 caturvim̐śatirātro bhavati
 caturvim̐śatir ardhamāsāḥ saṃvatsaraḥ
 saṃvatsaraḥ suvargo lokaḥ
 saṃvatsara eva suvarge loke prati tiṣṭhanti |
 atho caturvim̐śatyakṣarā gāyatrī
 gāyatrī brahmavarcasam |
 gāyatriyaiva brahmavarcasam ava rundhate |
 atirātrāv abhito bhavatas |
 brahmavarcasasya parigṛhītyai //
 yathā vai manuṣyā evaṃ devā agra āsan
 te 'kāmayanta |
 avartim pāpmānam mṛtyum apahatya daivīm̐ sam̐sadaṃ gachemeti
 ta etaṃ caturvim̐śatirātram apaśyan
 tam āharan
 tenāyajanta
 tato vai te 'vartim pāpmānam mṛtyum apahatya daivīm̐ sam̐sadam agachan
 ya evaṃ vidvām̐saś caturvim̐śatirātram āsate 'vartim eva pāpmānam apahatya śriyaṃ gachanti
 śrīr hi manuṣyasya // daivī sam̐sad |
 jyotir atirātro bhavati
 suvargasya lokasyānukhyātyai
 pṛṣṭhyaḥ ṣaḍaho bhavati
 ṣaḍ vā ṛtavaḥ saṃvatsaras
 tam māsā ardhamāsā ṛtavaḥ praviśya daivīm̐ sam̐sadam agachan
 ya evaṃ vidvām̐saś caturvim̐śatirātram āsate saṃvatsaram eva praviśya vasyasīm̐ sam̐sadaṃ gachanti
 trayas trayastrim̐śā avastād bhavanti trayas trayastrim̐śāḥ parastāt
 trayastrim̐śair evobhavayoto 'vartim pāpmānam apahatya daivīm̐ sam̐sadam madhyataḥ // gachanti
 pṛṣṭhāni hi daivī sam̐sad |
 jāmi vā etat kurvanti yat trayas trayastrim̐śā anvañcas |
 madhye 'nirukto bhavati tenājāmi |
 ūrdhvāni pṛṣṭhāni bhavanty ūrdhvāś chandomās |
 ubhābhyām̐ rūpābhyām̐ suvargaṃ lokaṃ yanti |
 asattraṃ vā etad yad achandomam |
 yac chandomā bhavanti tena sattram |
 devatā eva pṛṣṭhair ava rundhate paśūñ chandomais |
 ojo vai vīryam pṛṣṭhāni paśavaḥ // chandomās |
 ojasy eva vīrye paśuṣu prati tiṣṭhanti
 trayas trayastrim̐śā avastād bhavanti trayas trayastrim̐śāḥ parastān madhye pṛṣṭhāni |
 uro vai trayastrim̐śā ātmā pṛṣṭhāni |
 ātmana eva tad yajamānāḥ śarma nahyante 'nārtyai
 bṛhadrathaṃtarābhyāṃ yanti |
 iyaṃ vāva rathaṃtaram asau bṛhat |
 ābhyām eva yanti |
 atho anayor eva prati tiṣṭhanti |
 ete vai yajñasyāñjasāyanī srutī
 tābhyām eva // suvargaṃ lokaṃ yanti
 parāñco vā ete suvargaṃ lokam abhyārohanti ye parācīnāni pṛṣṭhāny upayanti
 pratyaṅ ṣaḍaho bhavati pratyavarūḍhyā atho pratiṣṭhityai |
 ubhayor lokayor ṛddhvot tiṣṭhanti
 trivṛto 'dhi trivṛtam upa yanti stomānām̐ sampattyai prabhavāya
 jyotir agniṣṭomo bhavati |
 ayaṃ vāva sa kṣayas |
 asmād eva tena kṣayān na yanti
 caturvim̐śatirātro bhavati
 caturvim̐śatir ardhamāsāḥ saṃvatsaraḥ
 saṃvatsaraḥ suvargo lokaḥ
 saṃvatsara eva suvarge loke prati tiṣṭhanti |
 atho caturvim̐śatyakṣarā gāyatrī
 gāyatrī brahmavarcasam |
 gāyatriyaiva brahmavarcasam ava rundhate |
 atirātrāv abhito bhavatas |
 brahmavarcasasya parigṛhītyai //
 ṛkṣā vā iyam alomakāsīt
 sākāmayata |
 oṣadhībhir vanaspatibhiḥ pra jāyeyeti
 saitās trim̐śatam̐ rātrīr apaśyat
 tato vā iyam oṣadhībhir vanaspatibhiḥ prājāyata
 ye prajākāmāḥ paśukāmāḥ syus ta etā āsīran
 praiva jāyante prajayā paśubhis |
 iyaṃ vā akṣudhyat
 saitāṃ virājam apaśyat
 tām ātman dhitvānnādyam avārunddhauṣadhīḥ // vanaspatīn prajām paśūn
 tenāvardhata
 sā jemānam amhimānam agachat |
 ya evaṃ vidvām̐sa etā āsate virājam evātman dhitvānnādyam ava rundhate
 vardhante prajayā paśubhis |
 jemānam mahimānaṃ gachanti
 jyotir atirātro bhavati suvargasya lokasyānukhyātyai
 pṛṣṭhyaḥ ṣaḍaho bhavati
 ṣaḍ vā ṛtavaḥ ṣaṭ pṛṣṭhāni
 pṛṣṭhair evartūn anvārohanty ṛtubhiḥ saṃvatsaram |
 te saṃvatsara eva // prati tiṣṭhanti
 trayastrim̐śāt trayastrim̐śam upa yanti yajñasya saṃtatyai |
 atho prajāpatir vai trayastrim̐śaḥ prajāpatim evā rabhante pratiṣṭhityai
 triṇavo bhavati vijityai |
 ekavim̐śo bhavati pratiṣṭhityai |
 atho rucam evātman dadhate
 trivṛd agniṣṭud bhavati
 pāpmānam eva tena nir dahante 'tho tejo vai trivṛt teja evātman dadhate
 pañcadaśa indrastomo bhavati |
 indriyam evāva // rundhate
 saptadaśo bhavati |
 annādyasyāvaruddhyai |
 atho praiva tena jāyante |
 ekavim̐śo bhavati
 rpatiṣṭhityai |
 atho rucam evātman dadhate
 caturvim̐śo bhavati
 caturvim̐śatir ardhamāsāḥ saṃvatsaraḥ
 saṃvatsaraḥ suvargo lokaḥ
 saṃvatsara eva suvarge loke prati tiṣṭhanti |
 atho eṣa vai viṣūvān
 viṣūvanto bhavanti ya evaṃ vidvām̐sa etā āsate
 caturvim̐śāt pṛṣṭhāny upa yanti
 saṃvatsara eva pratiṣṭhāya // devatā abhyārohanti
 trayastrim̐śāt trayastrim̐śam upa yanti
 trayastrim̐śad vai devatās |
 devatāsv eva prati tiṣṭhanti
 triṇavo bhavati |
 ime vai lokās triṇavas |
 eṣv eva lokeṣu prati tiṣṭhanti
 dvāv ekavim̐śau bhavataḥ
 pratiṣṭhityai |
 atho rucam evātman dadhate
 bahavaḥ ṣoḍaśino bhavanti
 tasmād bahavaḥ prajāsu vṛṣāṇas |
 yad ete stomā vyatiṣaktā bhavanti
 tasmād iyam oṣadhībhir vanaspatibhir vyatiṣaktā // vyatiṣajyante prajayā paśubhir ya evaṃ vidvām̐sa etā āsate |
 aklptā vā ete suvargaṃ lokaṃ yanti |
 uccāvacān hi stomān upayanti
 yad eta ūrdhvāḥ klptā stomā bhavanti klptā eva suvargaṃ lokaṃ yanty ubhayor ebhyo lokayoḥ kalpate
 trim̐śad etās
 trim̐śadakṣarā {virāḍ < virāj}
 annaṃ {virāḍ < virāj}
 virājaivānnādyam ava rundhate |
 atirātrāv abhito bhavatas |
 annādyasya parigṛhītyai //
 prajāpatiḥ suvargaṃ lokam ait
 taṃ devā yenayena chandasānu prāyuñjata tena nāpnuvan
 ta etā dvātrim̐śatam̐ rātrīr apaśyan
 {dvātrim̐śadakṣarānuṣṭug < dvātrim̐śadakṣarānuṣṭubh}
 ānuṣṭubhaḥ prajāpatiḥ
 svenaiva chandasā prajāpatim āptvābhyāruhya suvargaṃ lokam āyan
 ya evaṃ vidvām̐sa etā āsate dvātrim̐śad etās |
 {dvātrim̐śadakṣarānuṣṭug < dvātrim̐śadakṣarānuṣṭubh}
 ānuṣṭubhaḥ prajāpatiḥ
 svenaiva chandasā prajāpatim āptvā śriyaṃ gachanti //
 śrīr hi manuṣyasya suvargo lokas |
 dvātrim̐śad etās |
 {dvātrim̐śadakṣarānuṣṭug < dvātrim̐śadakṣarānuṣṭubh}
 vāg {anuṣṭup < anuṣṭubh}
 sarvām eva vācam āpnuvanti
 sarve vāco vaditāro bhavanti
 sarve hi śriyaṃ gachanti
 jyotir gaur āyur iti tryahā bhavanti |
 iyaṃ vāva jyotir antarikṣaṃ gaur asāv āyur imān eva lokān abhyārohanti |
 abhipūrvaṃ tryahā bhavanti |
 abhipūrvam eva suvargaṃ lokam abhyārohanti
 bṛhadrathaṃtarābhyāṃ yanti // iyaṃ vāva rathaṃtaram asau bṛhat |
 ābhyām eva yanti |
 atho anayor eva prati tiṣṭhanti |
 ete vai yajñasyāñjasāyanī srutī
 tābhyām eva suvargaṃ lokaṃ yanti
 parāñco vā ete suvargaṃ lokam abhyārohanti ye parācas tryahān upayanti
 pratyaṅ tryaho bhavati pratyavarūḍhyā{FN corrected in IS  Ed: pratyavarūḍhyā} atho pratiṣṭhityai |
 ubhayor lokayor ṛddhvot tiṣṭhanti
 dvātrim̐śad etās
 tāsāṃ yās trim̐śat trim̐śadakṣarā virāḍ annaṃ virāḍ virājaivānnādyam ava rundhate
 ye dve ahorātre eva te ubhābhyām̐ rūpābhyām̐ suvargaṃ lokaṃ yanti |
 atirātrāv abhito bhavataḥ parigṛhītyai //
 dve vāva devasattre dvādaśāhaś ca trayastrim̐śadahaś ca
 ya evaṃ vidvām̐sas trayastrim̐śadaham āsate sākṣād eva devatā abhyārohanti
 yathā khalu vai śreyān abhyārūḍhaḥ kāmayate tathā karoti
 yady avavidhyati pāpīyān bhavati
 yadi nāvavidhyati sadṛṅ
 ya evaṃ vidvām̐sas trayastrim̐śadaham āsate vi pāpmanā bhrātṛvyeṇā vartante 'harbhājo vā etā devā agra āharan //
 ahar eko 'bhajatāhar ekas
 tābhir vai te prabāhug ārdhnuvan
 ya evaṃ vidvām̐sas trayastrim̐śadaham āsate sarva eva prabāhug ṛdhnuvanti
 sarve grāmaṇīyam prāpnuvanti
 pañcāhā bhavanti
 pañca vā ṛtavaḥ saṃvatsaras |
 ṛtuṣv eva saṃvatsare prati tiṣṭhanti |
 atho pañcākṣarā paṅktiḥ
 pāṅkto yajñas |
 yajñam evāva rundhate
 trīṇy āśvināni bhavanti
 traya ime lokās |
 eṣu // eva lokeṣu prati tiṣṭhanti |
 atho trīṇi vai yajñasyendriyāṇi
 tāny evāva rundhate
 viśvajid bhavaty annādyasyāvaruddhyai
 sarvapṛṣṭho bhavati
 sarvasyābhijityai
 vāg vai dvādaśāhas |
 yat purastād dvādaśāham upeyur anāptāṃ vācam upeyur upadāsukaiṣāṃ vāk syāt |
 upariṣṭād dvādaśāham upa yanty āptām eva vācam upa yanti tasmād upariṣṭād vācā vadāmas |
 avāntaram // vai daśarātreṇa prajāpatiḥ prajā asṛjata
 yad daśarātro bhavati prajā eva tad yajamānāḥ sṛjante |
 etām̐ ha vā udaṅkaḥ śaulbāyanaḥ sattrasyarddhim uvāca yad daśarātras |
 yad daśarātro bhavati sattrasyarddhyai |
 atho yad eva pūrveṣv ahaḥsu viloma kriyate tasyaivaiṣā śāntis |
 dvyanīkā vā etā rātrayo yajamānā viśvajit
 sahātirātreṇa pūrvāḥ ṣoḍaśa sahātirātreṇottarāḥ ṣoḍaśa
 ya evaṃ vidvām̐sas trayastrim̐śadaham āsata aiṣāṃ dvyanīkā prajā jāyate |
 atirātrāv abhito bhavataḥ
 parigṛhītyai //
 ādityā akāmayanta
 suvargaṃ lokam iyāmeti
 te suvargaṃ lokaṃ na prājānan na suvargaṃ lokam āyan
 ta etam̐ ṣaṭtrim̐śadrātram apaśyan
 tam āharan
 tenāyajanta
 tato vai te suvargaṃ lokam prājānant suvargaṃ lokam āyan
 ya evaṃ vidvām̐saḥ ṣaṭtrim̐śadrātram āsate suvargam eva lokam pra jānanti suvargaṃ lokaṃ yanti
 jyotir atirātraḥ // bhavati
 jyotir eva purastād dadhate
 suvargasya lokasyānukhyātyai
 ṣaḍahā bhavanti
 ṣaḍ vā ṛtavas |
 ṛtuṣv eva prati tiṣṭhanti
 catvāro bhavanti
 catasro diśas |
 dikṣv eva prati tiṣṭhanti |
 asattraṃ vā etad yad achandomam |
 yac chandomā bhavanti tena sattram |
 devatā eva pṛṣṭhair ava rundhate paśūñ chandomais |
 ojo vai rīvyam pṛṣṭhāni paśavaś chandomās |
 ojasy eva // vīrye prati tiṣṭhanti
 ṣaṭtrim̐śadrātro bhavati
 ṣaṭtrim̐śadakṣarā bṛhatī
 bārhatāḥ paśavas |
 bṛhatyaiva paśūn ava rundhate
 bṛhatī chandasām̐ svārājyam āśnuta |
 aśnuvate svārājyaṃ ya evaṃ vidvām̐saḥ ṣaṭtrim̐śadrātram āsate suvargam eva lokaṃ yanti |
 atirātrāv abhito bhavataḥ suvargasya lokasya parigṛhītyai //
 vasiṣṭho hataputro 'kāmayata
 vindeya prajām abhi saudāsān bhaveyam iti
 sa etam ekasmānnapañcāśam apaśyat
 tam āharat
 tenāyajata
 tato vai so 'vindata prajām abhi saudāsān abhavat |
 ya evaṃ vidvām̐sa ekasmānnapañcāśam āsate vindante prajām abhi bhrātṛvyān bhavanti
 trayas trivṛto 'gniṣṭomā bhavanti
 vajrasyaiva mukahm̐ sam̐ śyanti
 daśa pañcadaśā bhavanti
 pañcadaśo vajraḥ // vajram eva bhrātṛvyebhyaḥ pra haranti
 ṣoḍaśimad daśamam ahar bhavati
 vajra eva vīryaṃ dadhati
 dvādaśa saptadaśā bhavanti |
 annādyasyāvaruddhyai |
 atho praiva tair jāyante
 pṛṣṭhyaḥ ṣaḍaho bhavati
 ṣaḍ vā ṛtavaḥ
 ṣaṭ pṛṣṭhāni
 pṛṣṭhair evartūn anvārohanty ṛtubhiḥ saṃvatsaram |
 te saṃvatsara eva prati tiṣṭhanti
 dvādaśaikavim̐śā bhavanti
 pratiṣṭhityai |
 atho rucam evātman // dadhate
 bahavaḥ ṣoḍaśino bhavanti
 vijityai
 ṣaḍ āśvināni bhavanti
 ṣaḍ vā ṛtavas |
 ṛtuṣv eva prati tiṣṭhanti |
 ūnātiriktā vā etā rātrayas |
 ūnās tad yad ekasyai na pañcāśad atiriktās tad yad bhūyasīr aṣṭācatvārim̐śatas |
 ūnāc ca khalu vā atiriktāc ca prajāpatiḥ prājāyata |
 ye prajākāmāḥ paśukāmāḥ syus ta etā āsīran
 praiva jāyante prajayā paśubhis |
 vairājo vā eṣa yajño yad ekasmānnapañcāśas |
 ya evaṃ vidvām̐sa ekasmānnapañcāśam āsate virājam eva gachanty annādā bhavanti |
 atirātrāv abhito bhavatas |
 annādyasya parigṛhītyai //
 saṃvatsarāya dīkṣiṣyamāṇā ekāṣṭakāyāṃ dīkṣeran |
 eṣā vai saṃvatsarasya patnī yad ekāṣṭakā |
 etasyāṃ vā eṣa etām̐ rātriṃ vasati
 sākṣād eva saṃvatsaram ārabhya dīkṣante |
 ārtaṃ vā ete saṃvatsarasyābhi dīkṣante ya ekāṣṭakāyāṃ dīkṣante 'ntanāmānāv ṛtū bhavatas |
 vyastaṃ vā ete saṃvatsarasyābhi dīkṣante ya ekāṣṭakāyāṃ dīkṣante 'ntanāmānāv ṛtū bhavataḥ
 phalgunīpūrṇamāse dīkṣeran
 mukhaṃ vā etat // saṃvatsarasya yat phalgunīpūrṇamāsas |
 mukhata eva saṃvatsaram ārabhya dīkṣante
 tasyaikaiva niryā yat sāmmeghye viṣūvānt sampadyate
 citrāpūrṇamāse dīkṣeran
 mukhaṃ vā etat saṃvatsarasya yac citrāpūrṇamāsas |
 mukhata eva saṃvatsaram ārabhya dīkṣante
 tasya na kā cana niryā bhavati
 caturahe purastāt paurṇamāsyai dīkṣeran
 teṣām ekāṣṭakāyāṃ krayaḥ sam padyate
 tenaikāṣṭakāṃ na chambaṭ kurvanti
 teṣām // pūrvapakṣe sutyā sam padyate
 pūrvapakṣam māsā abhi sam padyante
 te pūrvapakṣa ut tiṣṭhanti
 tān uttiṣṭhata oṣadhayo vanaspatayo 'nūt tiṣṭhanti
 tān kalyāṇī kīrtir anūt tiṣṭhati |
 arātsur ime yajamānā iti
 tad anu sarve rādhnuvanti //
 suvargaṃ vā ete lokaṃ yanti ye sattram upayanti |
 abhīndhata eva dīkṣābhir ātmānam̐ śrapayanta upasadbhis |
 dvābhyāṃ lomāva dyanti
 dvābhyāṃ tvacam |
 dvābhyām asṛt |
 dvābhyām mām̐sam |
 dvābhyām asthi
 dvābhyām majjānam
 ātmadakṣiṇaṃ vai sattram
 ātmānam eva dakṣiṇāṃ nītvā suvargaṃ lokaṃ yanti
 śikhām anu pra vapante |
 ṛddhyai |
 atho raghīyām̐saḥ suvargaṃ lokam ayāmeti //
 brahmavādino vadanti |
 atirātraḥ paramo yajñakratūnāṃ kasmāt tam prathamam upa yantīti |
 etad vā agniṣṭomam prathamam upa yanty athokthyam atha ṣoḍaśinam athātirātram
 anupūrvam evaitad yajñakratūn upetya tān ālabhya parigṛhya somam evaitat pibanta āsate
 jyotiṣṭomam prathamam upa yanti
 jyotiṣṭomo vai stomānām mukham
 mukhata eva stomān pra yuñjate
 te // sam̐stutā virājam abhi sam padyante
 dve carcāv ati ricyete
 ekayā gaur atirikta ekayāyur ūnaḥ
 suvargo vai loko jyotir ūrg virāṭ suvargam eva tena lokaṃ yanti
 rathaṃtaraṃ divā bhavati rathaṃtaraṃ naktam ity āhur brahmavādinaḥ kena tad ajāmīti
 saubharaṃ tṛtīyasavane brahmasāmam bṛhat
 tan madhyato dadhati vidhṛtyai
 tenājāmi //
 jyotiṣṭomam prathamam upa yanti |
 asminn eva tena loke prati tiṣṭhanti
 goṣṭomaṃ dvitīyam upa yanti |
 antarikṣa eva tena prati tiṣṭhanti |
 āyuṣṭomaṃ tṛtīyam upa yanti |
 amuṣminn eva tena loke prati tiṣṭhanti |
 iyaṃ vāva jyotir antarikṣaṃ gaus |
 asāv āyus |
 yad etānt stomān upayanty eṣv eva tal lokeṣu sattriṇaḥ pratitiṣṭhanto yanti
 te sam̐stutā virājam // abhi sam padyante
 dve carcāv ati ricyete
 ekayā gaur atirikta ekayāyur ūnaḥ
 suvargo vai loko jyotir ūrg virāḍ ūrjam evāva rundhate
 te na kṣudhārtim ārchanti |
 akṣodhukā bhavanti
 kṣutsambādhā iva hi sattriṇas |
 agniṣṭomāv abhitaḥ pradhī tau |
 ukthyā madhye nabhyaṃ tat
 tad etat pariyad devacakram |
 yad etena // ṣaḍahena yanti devacakram eva samārohanty ariṣṭyai
 te svasti sam aśnuvate
 sāḍahena yanti
 ṣaḍ vā ṛtavas |
 ṛtuṣv eva prati tiṣṭhanti |
 ubhayatojyotiṣā yanti |
 ubhayata eva suvarge loke pratitiṣṭhanto yanti
 dvau ṣaḍahau bhavatas
 tāni dvādaśāhāni sam padyante
 dvādaśo vai puruṣo dve sakthyau dvau bāhū ātmā ca śiraś ca catvāry aṅgāni stanau dvādaśau //
 tat puruṣam anu paryāvartante
 trayaḥ ṣaḍahā bhavanti
 tāny aṣṭādaśāhāni sam padyante
 navānyāni navānyāni
 nava vai puruṣe prāṇās
 tat prāṇān anu paryāvartante
 catvāraḥ ṣaḍahā bhavanti
 tāni caturvim̐śatir ahāni sam padyante
 caturvim̐śatir ardhamāsāḥ saṃvatsaras
 tat saṃvatsaram anu paryāvartante |
 apratiṣṭhitaḥ saṃvatsara iti khalu vā āhur varṣīyān pratiṣṭhāyā iti |
 etāvad vai saṃvatsarasya brāhmaṇaṃ yāvan māsas |
 māsimāsy eva pratitiṣṭhanto yanti //
 meṣas tvā pacatair avatu lohitagrīvaś chāgaiḥ śalmalir vṛddhyā parṇo brahmaṇā plakṣo medhena nyagrodhaś camasair udumbara ūrjā gāyatrī chandobhis trivṛt stomais |
 avantī sthāvantīs tvāvantu priyaṃ tvā priyāṇāṃ varṣiṣṭham āpyānāṃ nidhīnāṃ tvā nidhipatim̐ havāmahe vaso mama //
 kūpyābhyaḥ svāhā
 kūlyābhyaḥ svāhā
 vikaryābhyaḥ svāhā |
 avaṭyābhyaḥ svāhā
 khanyābhyaḥ svāhā
 hradyābhyaḥ svāhā
 sūdyābhyaḥ svāhā
 sarasyābhyaḥ svāhā
 vaiśantībhyaḥ svāhā
 palvalyābhyaḥ svāhā
 varṣyābhyaḥ svāhā |
 avarṣyābhyaḥ svāhā
 hrādunībhyaḥ svāhā
 pṛṣvābhyaḥ svāhā
 syandamānābhyaḥ svāhā
 sthāvarābhyaḥ svāhā
 nādeyībhyaḥ svāhā
 saindhavībhyaḥ svāhā
 samudriyābhyaḥ svāhā
 sarvābhyaḥ svāhā //
 adbhyaḥ svāhā
 vahantībhyaḥ svāhā
 parivahantībhyaḥ svāhā
 samantaṃ vahantībhyaḥ svāhā
 śīghraṃ vahantībhyaḥ svāhā
 śībhaṃ vahantībhyaḥ svāhā |
 ugraṃ vahantībhyaḥ svāhā
 bhīmaṃ vahantībhyaḥ svāhā |
 ambhobhyaḥ svāhā
 nabhobhyaḥ svāhā
 mahobhyaḥ svāhā
 sarvasmai svāhā //
 yo arvantaṃ jighām̐sati tam abhy amīti varuṇaḥ / paro martaḥ paraḥ śvā //
 ahaṃ ca tvaṃ ca vṛtrahant sam babhūva sanibhya ā / arātīvā cid adrivo 'nu nau śūra mam̐satai bhadrā indrasya rātayaḥ //
 abhi kratvendra bhūr adha jman na te vivyaṅ mahimānam̐ rajām̐si / svenā hi vṛtram̐ śavasā jaghantha na śatrur antaṃ vividad yudhā te //
 namo rājñe
 namo varuṇāya
 namo 'śvāya
 namaḥ prajāpataye
 namo 'dhipataye |
 adhipatir asy adhipatim mā kurv adhipatir aham prajānām bhūyāsam
 māṃ dhehi
 mayi dhehi |
 upākṛtāya svāhā |
 ālabdhāya svāhā
 hutāya svāhā //
 mayobhūr vāto abhi vātūsrā ūrjasvatīr oṣadhīr ā riśantām / pīvasvatīr jīvadhanyāḥ pibantv avasāya padvate rudra mṛḍa //
 yāḥ sarūpā virūpā ekarūpā yāsām agnir iṣṭyā nāmāni veda / yā aṅgirasas tapaseha cakrus tābhyaḥ parjanya mahi śarma yacha //
 yā deveṣu tanuvam airayanta yāsām̐ somo viśvā rūpāṇi veda / tā asmabhyam payasā pinvamānāḥ prajāvatīr indra // goṣṭhe rirīhi //
 prajāpatir mahyam etā rarāṇo viśvair devaiḥ pitṛbhiḥ saṃvidānaḥ / śivāḥ satīr upa no goṣṭham ākas tāsāṃ vayam prajayā sam̐ sadema //
 iha dhṛtiḥ svāhā |
 iha vidhṛtiḥ svāhā |
 iha rantiḥ svāhā |
 iha ramatiḥ svāhā
 mahīm ū ṣu
 sutrāmāṇam //
 kim̐ svid āsīt pūrvacittiḥ kim̐ svid āsīd bṛhad vayaḥ / kim̐ svid āsīt piśaṃgilā kim̐ svid āsīt pilippilā //
 dyaur āsīt pūrvacittir aśva āsīd bṛhad vayaḥ / rātrir āsīt piśaṃgilāvir āsīt pilippilā //
 kaḥ svid ekākī carati ka u svij jāyate punaḥ / kim̐ svid dhimasya bheṣajaṃ kim̐ svid āvapanam mahat //
 sūrya ekākī carati // candramā jāyate punaḥ / agnir himasya bheṣajam bhūmir āvapanam mahat //
 pṛchāmi tvā param antam pṛthivyāḥ pṛchāmi tvā bhuvanasya nābhim / pṛchāmi tvā vṛṣṇo aśvasya retaḥ pṛchāmi vācaḥ paramaṃ vyoma //
 vedim āhuḥ param antam pṛthivyā yajñam āhur bhuvanasya nābhim / somam āhur vṛṣṇo aśvasya reto brahmaiva vācaḥ paramaṃ vyoma //
 ambe ambāly ambike
 na mā nayati kaś cana / sasasty aśvakaḥ //
 subhage kāmpīlavāsini suvarge loke sam prorṇvāthām /
 āham ajāni garbhadham ā tvam ajāsi garbhadham /
 tau saha caturaḥ padaḥ sam pra sārayāvahai /
 vṛṣā vām̐ retodhā reto dadhātu |
 ut sakthyor gṛdaṃ dhehy añjim udañjim anv aja / ya strīṇāṃ jīvabhojano ya āsām // biladhāvanaḥ / priya strīṇām apīcyaḥ / ya āsāṃ kṛṣṇe lakṣmaṇi sardigṛdim parāvadhīt //
 ambe ambāly ambike na mā yabhati kaś cana / sasasty aśvakaḥ //
 ūrdhvām enām uc chrayatād veṇubhāraṃ girāv iva / athāsyā madhyam edhatām̐ śīte vāte punann iva //
 ambe ambāly ambike na mā yabhati kaś cana / sasasty aśvakaḥ //
 yad dhariṇī yavam atti na // puṣṭam paśu manyate / śūdrā yad aryajārā na poṣāya dhanāyati //
 ambe ambāly ambike na mā yabhati kaś cana / sasasty aśvakaḥ //
 iyaṃ yakā śakuntikāhalam iti sarpati / āhataṃ gabhe paso ni jalgulīti dhāṇikā //
 ambe ambāly ambike na mā yabhati kaś cana / sasasty aśvakaḥ //
 mātā ca te pitā ca te 'graṃ vṛkṣasya rohataḥ // pra sulāmīti te pitā gabhe muṣṭim atam̐sayat //
 dadhikrāvṇo akāriṣaṃ jiṣṇor aśvasya vājinaḥ / surabhi no mukhā karat pra ṇa āyūm̐ṣi tāriṣat /
 āpo hi ṣṭhā mayobhuvas tā na ūrje dadhātana / mahe raṇāya cakṣase //
 yo vaḥ śivatamo rasas tasya bhājayateha naḥ / uśatīr iva mātaraḥ //
 tasmā araṃ gamāma vo yasya kṣayāya jinvatha / āpo janayathā ca naḥ //
 bhūr bhuvaḥ suvar
 vasavas tvāñjantu gāyatreṇa chandasā rudrās tvāñjantu traiṣṭubhena chandasādityās tvāñjantu jāgatena chandasā
 yad vāto apo agamad indrasya tanuvam priyām / etam̐ stotar etena pathā punar aśvam ā vartayāsi naḥ //
 lājīñ chācīn yaśo mamām |
 yavyāyai gavyāyā etad devā annam attaitad annam addhi prajāpate
 yuñjanti bradhnam aruṣaṃ carantam pari tasthuṣaḥ / rocante rocanā divi //
 yuñjanty asya kāmyā harī vipakṣasā rathe / śoṇā dhṛṣṇū nṛvāhasā //
 ketuṃ kṛṇvann aketave peśo maryā apeśase / sam uṣadbhir ajāyathāḥ //
 prāṇāya svāhā
 vyānāya svāhā |
 apānāya svāhā
 snāvabhyaḥ svāhā
 saṃtānebhyaḥ svāhā
 parisaṃtānebhyaḥ svāhā
 parvabhyaḥ svāhā
 saṃdhānebhyaḥ svāhā
 śarīrebhyaḥ svāhā
 yajñāya svāhā
 dakṣiṇābhyaḥ svāhā
 suvargāya svāhā
 lokāya svāhā
 sarvasmai svāhā //
 sitāya svāhā |
 asitāya svāhā |
 abhihitāya svāhā |
 anabhihitāya svāhā
 yuktāya svāhā |
 ayuktāya svāhā
 suyuktāya svāhā |
 udyuktāya svāhā
 vimuktāya svāhā
 pramuktāya svāhā
 vañcate svāhā
 parivañcate svāhā
 saṃvañcate svāhā |
 anuvañcate svāhā |
 udvañcate svāhā |
 yate svāhā
 dhāvate svāhā
 tiṣṭhate svāhā
 sarvasmai svāhā //
 gāvo vā etat sattram āsatāśṛṅgāḥ satīḥ
 śṛṅgāṇi no jāyantā iti kāmena
 tāsāṃ daśa māsā niṣaṇṇā āsann atha śṛṅgāny ajāyanta
 tā ud atiṣṭhan |
 arātsmeti |
 atha yāsāṃ nājāyanta tāḥ saṃvatsaram āptvod atiṣṭhan |
 arātsmeti
 yāsāṃ cājāyanta yāsāṃ ca na tā ubhayīr ud atiṣṭhan |
 arātsmeti
 gosattraṃ vai // saṃvatsaras |
 ya evaṃ vidvām̐saḥ saṃvatsaram upayanty ṛdhnuvanty eva
 tasmāt tūparā vārṣikau māsau partvā carati
 sattrābhijitam̐ hy asyai
 tasmāt saṃvatsarasado yat kiṃ ca grihe kriyate tad āptam avaruddham abhijitaṃ kriyate
 samudraṃ vā ete pra plavante ye saṃvatsaram upayanti
 yo vai samudrasya pāraṃ na paśyati na vai sa tata ud eti
 saṃvatsaraḥ // vai samudras
 tasyaitat pāraṃ yad atirātrau
 ya evaṃ vidvām̐saḥ saṃvatsaram upayanty anārtā evodṛcam gachanti |
 iyaṃ vai pūrvo 'tirātro 'sāv uttaras |
 manaḥ pūrvo vāg uttaraḥ
 prāṇaḥ pūrvo 'pāna uttaraḥ
 prarodhanam pūrva udayanam uttaras |
 jyotiṣṭomo vaiśvānaro 'tirātro bhavati
 jyotir eva purastād dadhate
 suvargasya lokasyānukhyātyai
 caturvim̐śaḥ prāyaṇīyo bhavati
 caturvim̐śatir ardhamāsāḥ // saṃvatsaraḥ
 prayanta eva saṃvatsare prati tiṣṭhanti
 tasya trīṇi ca śatāni ṣaṣṭiś ca stotrīyas
 tāvatīḥ saṃvatsarasya rātrayas |
 ubhe eva saṃvatsarasya rūpe āpnuvanti
 te sam̐sthityā ariṣṭyā uttarair ahobhiś caranti
 ṣaḍahā bhavanti
 ṣaḍ vā ṛtavaḥ saṃvatsaras |
 ṛtuṣv eva saṃvatsare prati tiṣṭhanti
 gauś cāyuś ca madhyata stomau bhavataḥ
 saṃvatsarasyaiva tan mithunam madhyataḥ //
 dadhati
 rpajananāya
 jyotir abhito bhavati
 vimocanam eva tat |
 chandām̐sy eva tad vimokaṃ yanti |
 atho ubhayatojyotiṣaiva ṣaḍahena suvargaṃ lokaṃ yanti
 brahmavadino vadanti |
 āsate kena yantīti
 devayānena patheti brūyāt |
 chandām̐si vai devayānaḥ panthā gāyatrī triṣṭub jagatī
 jyotir vai gāyatrī gaus triṣṭug āyur jagatī
 yad ete stomā bhavanti
 devayānenaiva // tat pathā yanti
 samānam̐ sāma bhavati
 devaloko vai sāma
 devalokād eva na yanti |
 anyāanyā ṛco bhavanti
 manuṣyaloko vā ṛcas |
 manuṣyalokād evānyamanyaṃ devalokam abhyārohanto yanti |
 abhivarto brahmasāmam bhavati
 suvargasya lokasyābhivṛttyai |
 abhijid bhavati
 suvargasya lokasyābhijityai
 viśvajid bhavati viśvasya jityai
 māsimāsi pṛṣṭhāny upa yanti
 māsimāsy atigrāhyā gṛhyante
 māsimāsy eva vīryaṃ dadhati
 māsām pratiṣṭhityai |
 upariṣṭān māsām pṛṣṭhāny upa yanti
 tasmād upariṣṭād oṣadhayaḥ phalaṃ gṛhṇanti //
 gāvo vā etat sattram āsatāśṛṅgāḥ satīḥ śṛṅgāṇi siṣāsantīs
 tāsāṃ daśa māsā niṣaṇṇā āsan |
 atha śṛṅgāṇy ajāyanta
 tā abruvan |
 arātsmot tiṣṭhāmāva taṃ kāmam arutsmahi yena kāmena nyaṣadāmeti
 tāsām u tvā abruvann ardhā {F vā}{W vā}{GLOS vā} yāvatīr vā |
 āsamahā evemau dvādaśau māsau saṃvatsaram̐ sampādyot tiṣṭhāmeti
 tāsām // dvādaśe māsi śṛṅgāṇi prāvartanta śraddhayā vāśraddhayā vā
 tā imā yās tūparās |
 ubhayyo vāva tā ārdhnuvan yāś ca śṛṅgāṇy asanvan yāś corjam avārundhata |
 ṛdhnoti daśasu māsūttiṣṭhann ṛdhnoti dvādaśasu ya evaṃ veda
 padena khalu vā ete yanti vindati khalu vai padena yan
 tad vā etad ṛdhham ayanam |
 tasmād etad gosani //
 prathame māsi pṛṣṭhāny upa yanti madhyama upa yanty uttama upa yanti
 tad āhus |
 yāṃ vai trir ekasyāhna upasīdanti dahraṃ vai sāparābhyāṃ dohābhyāṃ duhe 'tha kutaḥ sā dhokṣyate yāṃ dvādaśa kṛtva upasīdantīti
 saṃvatsaram̐ sampādyottame māsi sakṛt pṛṣṭhāny upeyus
 tad yajamānā yajñam paśūn ava rundhate
 samudraṃ vai // ete 'navāram apāram pra plavante ye saṃvatsaram upayanti
 yad bṛhadrathaṃtare anvarjeyur yathā madhye samudrasya plavam anvarjeyus tādṛk tat |
 anutsargam bṛhadrathaṃtarābhyām itvā pratiṣṭhāṃ gachanti
 sarvebhyo vai kāmebhyaḥ saṃdhir duhe
 tad yajamānāḥ sarvān kāmān ava rundhate //
 samānya ṛco bhavanti
 manuṣyaloko vā ṛcas |
 manuṣyalokād eva na yanti |
 anyadanyat sāma bhavati
 devaloko vai sāma
 devalokād evānyamanyam manuṣyalokam pratyavarohanto yanti
 jagatīm agre upa yanti
 jagatīṃ vai chandām̐si pratyavarohanty āgrayaṇaṃ grahā bṛhat pṛṣṭhāni trayastrim̐śam̐ stomās
 tasmāj jyāyām̐saṃ kanīyān pratyavarohati
 vaiśvakarmaṇo gṛhyate
 viśvāny eva tena karmāṇi yajamānā ava rundhate |
 ādityaḥ // gṛhyate |
 iyaṃ vā aditis |
 asyām eva prati tiṣṭhanti |
 anyo'nyo gṛhyete mithunatvāya prajātyai |
 avānataraṃ vai daśarātreṇa prajāpatiḥ prajā asṛjata
 yad daśarātro bhavati prajā eva tad yajamānāḥ sṛjante |
 etām̐ ha vā udaṅkaḥ śaulbāyanaḥ sattrasyarddhim uvāca yad daśarātaś |
 yad daśarātro bhavati sattrasyarddhyai |
 atho yad eva pūrveṣv ahaḥsu viloma kriyate tasyaivaiṣā śāntiḥ //
 yadi somau sam̐sutau syātām mahati rātriyai prātaranuvākam upākuryāt
 pūrvo vācam pūrvo devatāḥ pūrvaś chandām̐si vṛṅkte vṛṣaṇvatīm pratipadaṃ kuryāt
 prātaḥsavanād evaiṣām indraṃ vṛṅkte |
 atho khalv āhuḥ
 savanamukhesavanamukhe kāryeti
 savanamukhātsavanamukhād evaiṣām indraṃ vṛṅkte
 saṃveśāyopaveśāya gāyatriyās triṣṭubho jagatyā anuṣṭubhaḥ paṅktyā abhibhūtyai svāhā
 chandām̐si vai saṃveśa upaveśas |
 chandobhir evaiṣāṃ // chandām̐si vṛṅkte
 sajanīyam̐ śasyam |
 vihavyam̐ śasyam
 agastyasya kayāśubhīyam̐ śasyam
 etāvad vā asti yāvad etat |
 yāvad evāsti tad eṣāṃ vṛṅkte
 yadi prātaḥsavane kalaśo dīryeta vaiṣṇavīṣu śipiviṣṭavatīṣu stuvīran
 yad vai yajñasyātiricyate viṣṇuṃ tac chipiviṣṭam abhy ati ricyate
 tad viṣṇuḥ śivipiṣṭo 'tirikta evātiriktaṃ dadhāti |
 atho atiriktenaivātiriktam āptvāva rundhate
 yadi madhyaṃdine dīryeta vaṣaṭkāranidhanam̐ sāma kuryus |
 vaṣaṭkāro vai yajñasya pratiṣṭhā
 pratiṣṭhām evainad gamayanti
 yadi tṛtīyasavana etad eva //
 ṣaḍahair māsānt sampādyāhar ut sṛjanti
 ṣaḍahair hi māsānt sampaśyanti |
 ardhamāsair māsānt sampādyāhar ut sṛjanati |
 ardhamāsair hi māsānt sampaśyanti |
 amāvāyayā māsānt sampādyāhar ut sṛjanti |
 amāvāsyayā hi māsānt sampaśyanti
 paurṇamāsyā māsānt sampādyāhar ut sṛjanti
 paurṇamāsyā hi māsānt sampaśyanti
 yo vai pūrṇa āsiñcati parā sa siñcati
 yaḥ pūrṇād udacati // prāṇam asmint sa dadhāti
 yat paurṇamāsyā māsānt sampādyāhar utsṛjanti saṃvatsarāyaiva tat prāṇaṃ dadhati
 tad anu sattriṇaḥ prāṇanti
 yad ahar notsṛjeyur yathā dṛtir upanaddho vipataty evam̐ saṃvatsaro vi patet |
 ārtim ārcheyus |
 yat paurṇamāsyā māsānt sampādyāhar utsṛjanti saṃvatsarāyaiva tad udānaṃ dadhati
 tad anu sattriṇa ut // ananti
 nārtim ārchanti
 pūrṇamāse vai devānām̐ sutas |
 yat paurṇamāsyā māsānt sampādyāhar utsṛjanti devānām eva tad yajñena yajñam pratyavarohanti
 vi vā etad yajñaṃ chindanti yat ṣaḍahasaṃtatam̐ santam athāhar utsṛjanti
 prājāpatyam paśum ālabhante
 prajāpatiḥ sarvā devatās |
 devatābhir eva yajñam̐ saṃ tanvanti
 yanti vā ete savanād ye 'haḥ // utsṛjanti
 turīyaṃ khalu vā etat savanaṃ yat sāṃnāyyam |
 yat sāṃnāyyam bhavati tenaiva savanān na yanti
 samupahūya bhakṣayanti |
 etatsomapīthā hy etarhi
 yathāyatanaṃ vā eteṣām̐ savanabhājo devatā gachanti ye 'har utsṛjanti |
 anusavanam puroḍāśān nir vapanti
 yathāyatanād eva savanabhājo devatā ava rundhate |
 'ṣṭākapālān prātaḥsavana ekādaśakapālān mādhyaṃdine savane dvādaśakapālām̐s tṛtīyasavane
 chandām̐sy evāptvāva rundhate
 vaiśvadevaṃ caruṃ tṛtīyasavane nir vapanti
 vaiśvadevaṃ vai tṛtīyasavanam |
 tenaiva tṛtīyasavanān na yanti //
 utsṛjyāṃ notsṛjyām iti mīmām̐sante brahmavādinas
 tad v āhus |
 utsṛjyam eveti |
 amāvāsyāyāṃ ca paurṇamāsyāṃ cotsṛjyam ity āhus |
 ete hi yajñaṃ vahata iti
 te tvāva notsṛjye ity āhur ye avāntaraṃ yajñam bhejāte iti
 yā prathamā vyaṣṭakā tasyām utsṛjyam ity āhus |
 eṣa vai māso viśara iti
 nādiṣṭam // ut sṛjeyus |
 yad ādiṣṭam utsṛjeyur yādṛśe punaḥ paryāplāve madhye ṣaḍahasya sampadyeta ṣaḍahair māsānt sampādya yat saptamam ahas tasminn ut sṛjyeyus
 tad agnaye vasumate puroḍāśam aṣṭākapālaṃ nir vapeyur aindraṃ dadhīndrāya marutvate puroḍāśam ekādaśakapālaṃ vaiśvadevaṃ dvādaśakapālam
 agner vai vasumataḥ prātaḥsavanam |
 yad agnaye vasumate puroḍāśam aṣṭākapālaṃ nirvapati devatām eva tad bhāginīṃ kurvanti // savanam aṣṭābhir upa yanti
 yad aindraṃ dadhi bhavatīndram eva tad bhāgadheyān na cyāvayanti |
 indrasya vai marutvato mādhyaṃdinam̐ savanam |
 yad indrāya marutvate puroḍāśam ekādaśakapālaṃ nirvapanti devatām eva tad bhāginīṃ kurvanti savanam ekādaśabhir upa yanti
 viśveṣāṃ vai devānām ṛbhumatāṃ tṛtīyasavanam |
 yad vaiśvadevaṃ dvādaśakapālaṃ nirvapanti devatā eva tad bhāginīḥ kurvanti savanaṃ dvādaśabhiḥ // upa yanti
 prājāpatyam paśum ā labhante
 yajño vai prajāpatir yajñasyānanusargāya |
 abhivarta itaḥ ṣaṇ māso brahmasāmam bhavati
 brahma vā abhivartas |
 brahmaṇaiva tat suvargaṃ lokam abhivartayanto yanti
 pratikūlam iva hītaḥ suvargo lokas |
 indra kratuṃ na ā bhara pitā putrebhyo yathā /
 śikṣā no asmin puruhūta yāmani jīvā jyotir aśīmahīty amuta āyatām̐ ṣaṇ māso brahmasāmam bhavati |
 ayaṃ vai loko jyotiḥ prajā jyotis |
 imam eva tal lokam paśyanto 'bhivadanta ā yanti //
 devānāṃ vā antaṃ jagmuṣām indriyaṃ vīryam apākrāmat
 tat krośenāvā rundhata
 tat krośasya krośatvam |
 yat krośena cātvālasyānte stuvanti yajñasyaivāntaṃ gatvendriyaṃ vīryam ava rundhate
 sattrasyarddhyāhavanīyasyānte stuvanti |
 agnim evopadraṣṭāraṃ kṛtvarddhim upa yanti
 prajāpaterhṛdayena havirdhāne 'nta stuvanti
 premāṇam evāsya gachanti
 ślokena purastāt sadasaḥ // stuvanty anuślokena paścāt |
 yajñasyaivāntaṃ gatvā ślokabhājo bhavanti
 navabhir adhvaryur ud gāyati
 nava vai puruṣe prāṇāḥ
 prāṇān eva yajamāneṣu dadhāti
 sarvā aindriyo bhavanti
 prāṇeṣv evendriyaṃ dadhati |
 apratihṛtābhir ud gāyati
 tasmāt puruṣaḥ sarvāṇy anyāni śīrṣṇo 'ṅgāni praty acati
 śira eva na
 pañcadaśam̐ rathaṃtaram bhavatīndriyam evāva rundhate
 saptadaśam // bṛhad annādyasyāvaruddhyai |
 atho praiva tena jāyante |
 ekavim̐śam bhadraṃ dvipadāsu pratiṣṭhityai
 patnaya upa gāyanti
 mithunatvāya prajātyai
 prajāpatiḥ prajā asṛjata
 so 'kāmayata |
 āsām aham̐ rājyam parīyām iti
 tāsām̐ rājanenaiva rājyam pary ait
 tad rājanasya rājanatvam |
 yad rājanam bhavati prajānām eva tad yajamānā rājyam pari yanti
 pañcavim̐śam bhavati prajāpateḥ // āptyai
 pañcabhis tiṣṭhanta stuvanti devalokam evābhi jayanti
 pañcabhir āsīnā manuṣyalokam evābhi jayanti
 daśa sam padyante daśākṣarā {virāḍ < virāj}
 annaṃ {virāḍ < virāj}
 virājaivānnādyam ava rundhate
 pañcadhā viniṣadya stuvanti
 pañca diśas |
 dikṣav eva prati tiṣṭhanti |
 ekaikayāstutayā samāyanti digbhya evānnādyam̐ sam bharanti
 tābhir udgātod gāyati
 digbhya evānnādyam // sambhṛtya teja ātman dadhate
 tasmād ekaḥ prāṇaḥ sarvāṇy aṅgāny avati |
 atho yathā suparṇa utpatiṣyañ chira uttamaṃ kuruta evam eva tad yajamānāḥ prajānām uttamā bhavanti |
 āsandīm udgātā rohati sāmrājyam eva gachanti
 pleṅkham̐ hotā nākasyaiva pṛṣṭham̐ rohanti
 kūrcāv adhvaryur bradhnasyaiva viṣṭapaṃ gachanti |
 etāvanto vai devalokās teṣv eva yathāpūrvam prati tiṣṭhanti |
 atho ākramaṇam eva tat setuṃ yajamānāḥ kurvate suvargasya lokasya samaṣṭyai //
 arkyeṇa vai sahasraśaḥ prajāpatiḥ prajā asṛjata
 tābhya ilāṃdenerāṃ lūtām avārunddha
 yad arkyam bhavati prajā eva tad yajamānāḥ sṛjante |
 ilāṃdam bhavati prajābhya eva sṛṣṭābhya irāṃ lūtām ava rundhate
 tasmād yām̐ samām̐ sattram̐ samṛddhaṃ kṣodhukās tām̐ samām prajā iṣam̐ hy āsām ūrjam ādadate
 yām̐ samāṃ vyṛddham akṣodhukās tām̐ samām prajāḥ // na hy āsām iṣam ūrjam ādadate |
 utkrodaṃ kurvate
 yathā bandhān mumucānā utkrodaṃ kurvata evam eva tad yajamānā devabandhān mumucānā utkrodaṃ kurvata iṣam ūrjaṃ ātman dadhānās |
 vāṇaḥ śatatantur bhavati
 śatāyuḥ puruṣaḥ śatendriyas |
 āyuṣy evendriye prati tiṣṭhanti |
 ājiṃ dhāvanty anabhijitasyābhijityai
 dundubhīnt samāghnanti
 paramā vā eṣā vāg yā dundubhau
 paramām eva // vācam ava rundhate
 bhūmidundubhim ā ghnanti
 yaivemāṃ vāk praviṣṭā tām evāva rundhate |
 atho imām eva jayanti
 sarvā vāco vadanti
 sarvāsāṃ vācām avaruddhyai |
 ārdre carman vyāyachete
 indriyasyāvaruddhyai |
 ānyaḥ krośati prānyaḥ śam̐sati
 ya ākrośati punāty evainānt {sa < sas}
 yaḥ praśam̐sati pūteṣv evānnādyaṃ dadhāti |
 ṛṣikṛtaṃ ca // vā ete devakṛtaṃ ca pūrvair māsair ava rundhate
 yad bhūtechadām̐ sāmāni bhavanty ubhayasyāvaruddhyai
 yanti vā ete mithunād ye saṃvatsaram upayanti |
 antarvedi mithunau sam bhavatas
 tenaiva mithunān na yanti //
 carmāva bhindanti
 pāpmānam evaiṣām ava bhindanti
 māpa rātsīr māti vyātsīr ity āha
 sampraty evaiṣām pāpmānam ava bhindanti |
 udakumbhān adhinidhāya dāsyo mārjālīyam pari nṛtyanti pado nighnatīr idammadhuṃ gāyantyas |
 madhu vai devānām paramam annādyam
 paramam evānnādyam ava rundhate
 pado ni ghnanti
 mahīyām evaiṣu dadhati //
 pṛthivyai svāhāntarikṣāya svāhā dive svāhā
 samploṣyate svāhā samplavamānāya svāhā samplutāya svāhā
 medhāyiṣyate svāhā meghāyate svāhā meghitāya svāhā meghāya svāhā
 nīhārāya svāhā nihākāyai svāhā
 prāsacāya svāhā pracalākāyai svāhā
 vidyotiṣyate svāhā vidyotamānāya svāhā saṃvidyotamānāya svāhā
 stanayiṣyate svāhā stanayate svāhogram̐ stanayate svāhā
 varṣiṣyate svāhā varṣate svāhābhivarṣate svāhā parivarṣate svāhā saṃvarṣate // svāhānuvarṣate svāhā
 śīkāyiṣyate svāhā śīkāyate svāhā śīkitāya svāhā
 proṣiṣyate svāhā pruṣṇate svāhā paripruṣṇate svāhā |
 udgrahīṣyate svāhodgṛhṇate svāhodgṛhītāya svāhā
 viploṣyate svāhā viplavamānāya svāhā viplutāya svāhā |
 ātapsyate svāhātapate svāhogram ātapate svāhā |
 ṛgbhyaḥ svāhā yajurbhyaḥ svāhā sāmabhyaḥ svāhāṅgirobhyaḥ svāhā
 vedebhyaḥ svāhā gāthābhyaḥ svāhā nārāśam̐sībhyaḥ svāhā raibhībhyaḥ svāhā
 sarvasmai svāhā //
 datvate svāhādantakāya svāhā
 prāṇine svāhāprāṇāya svāhā
 mukhavate svāhāmukhāya svāhā
 nāsikavate svāhānāsikāya svāhā |
 akṣaṇvate svāhānakṣikāya svāhā
 karṇine svāhākarṇakāya svāhā
 śīrṣaṇvate svāhāśīrṣakāya svāhā
 padvate svāhāpādakāya svāhā
 prāṇate svāhāprāṇate svāhā
 vadate svāhāvadate svāhā
 paśyate svāhāpaśyate svāhā
 śṛṇvate svāhāśṛṇvate svāhā
 manasvine svāhā // amanase svāhā
 retasvine svāhāretaskāya svāhā
 prajābhyaḥ svāhā prajananāya svāhā
 lomavate svāhālomakāya svāhā
 tvace svāhātvakkāya svāhā
 carmaṇvate svāhācarmakāya svāhā
 lohitavate svāhālohitāya svāhā
 mām̐sanvate svāhāmām̐sakāya svāhā
 snāvabhyaḥ svāhāsnāvakāya svāhā |
 asthanvate svāhānasthikāya svāhā
 majjanvate svāhāmajjakāya svāhā |
 aṅgine svāhānaṅgāya svāhā |
 ātmane svāhānātmane svāhā
 sarvasmai svāhā //
 kas tvā yunakti sa tvā yunaktu
 viṣṇus tvā yunaktu |
 asya yajñasyarddhyai mahyam̐ saṃnatyai |
 amuṣmai kāmāya |
 āyuṣe tvā prāṇāya tvāpānāya tvā vyānāya tvā
 vyuṣṭyai tvā
 rayyai tvā rādhase tvā
 ghoṣāya tvā poṣāya tvārādghoṣāya tvā
 pracyutyai tvā //
 agnaye gāyatrāya trivṛte rāthaṃtarāya vāsantāyāṣṭākapālas |
 indrāya traiṣṭubhāya pañcadaśāya bārhatāya graiṣmāyaikādaśakapālas |
 viśvebhyo devebhyo jāgatebhyaḥ saptadaśebhyo vairūpebhyo vārṣikebhyo dvādaśakapālas |
 mitrāvaruṇābhyām ānuṣṭubhābhyām ekavim̐śābhyāṃ vairājābhyām̐ śāradābhyām payasyā
 bṛhaspataye pāṅktāya triṇavāya śākvarāya haimantikāya caruḥ
 savitra ātichandasāya trayastrim̐śāya raivatāya śaiśirāya dvādaśakapālas |
 adityai viṣṇupatnyai carus |
 agnaye vaiśvānarāya dvādaśakapālas |
 anumatyai caruḥ
 kāya ekakapālaḥ //
 yo vā agnāv agniḥ prahriyate yaś ca somo rājā tayor eṣa ātithyaṃ yad agnīṣomīyas |
 athaiṣa rudro yaś cīyate
 yat saṃcite 'gnāv etāni havīm̐ṣi na nirvapet |
 eṣa eva rudro 'śānta upotthāya prajām paśūn yajamānasyābhi manyeta
 yat saṃcite 'gnāv etāni havīm̐ṣi nirvapati bhāgadheyenaivainam̐ śamayati nāsya rudro 'śāntaḥ // upotthāya prajām paśūn abhi manyate
 daśa havīm̐ṣi bhavanti
 nava vai puruṣe prāṇā nābhir daśamī
 prāṇān eva yajamāne dadhāti |
 atho daśākṣarā {virāḍ < virāj}
 annaṃ {virāḍ < virāj}
 virājy evānnādye prati tiṣṭhati |
 ṛtubhir vā eṣa chandobhi stomaiḥ pṛṣṭhaiś cetavya ity āhus |
 yad etāni havīm̐ṣi nirvapaty ṛtubhir evainaṃ chandobhi stomaiḥ pṛṣṭhaiś cinute
 diśaḥ suṣuvāṇena // abhijityā ity āhus |
 yad etāni havīm̐ṣi nirvapati diśām abhijityai |
 etayā vā indraṃ devā ayājayan tasmād indrasavas |
 etayā manum manuṣyās tasmān manusavas |
 yathendro devānāṃ yathā manur manuṣyāṇām evam bhavati ya evaṃ vidvān etayeṣṭyā yajate
 digvatīḥ puro'nuvākyā bhavanti
 sarvāsāṃ diśām abhijityai //
 yaḥ prāṇato nimiṣato mahitvaika id rājā jagato babhūva / ya īśe asya dvipadaś catuṣpadaḥ kasmai devāya haviṣā vidhema //
 upayāmagṛhīto 'si prajāpataye tvā juṣṭaṃ gṛhṇāmi tasya te dyaur mahimā nakṣatrāṇi rūpam ādityas te tejas tasmai tvā mahimne prajāpataye svāhā //
 ya ātmadā baladā yasya viśva upāsate praśiṣaṃ yasya devāḥ / yasya chāyāmṛtaṃ yasya mṛtyuḥ kasmai devāya haviṣā vidhema //
 upayāmagṛhīto 'si prajāpataye tvā juṣṭaṃ gṛhṇāmi tasya te pṛthivī mahimauṣadhayo vanaspatayo rūpam agnis te tejas tasmai tvā mahimne prajāpataye svāhā //
 ā brahman brāhmaṇo brahmavarcasī jāyatām
 āsmin rāṣṭre rājanya iṣavyaḥ śūro mahāratho jāyatām |
 dogdhrī dhenus |
 voḍhānaḍvān
 āśuḥ saptiḥ
 puraṃdhir yoṣā
 jiṣṇū ratheṣṭhāḥ
 sabheyo yuvā |
 āsya yajamānasya vīro jāyatām |
 nikāmenikāme naḥ parjanyo varṣatu
 phalinyo na oṣadhayaḥ pacyantām |
 yogakṣemo naḥ kalpatām //
 ākrān vājī pṛthivīm agniṃ yujam akṛta vājy arvākrān vājy antarikṣaṃ vāyuṃ yujam akṛta vājy arvā dyāṃ vājy ākram̐sta sūryaṃ yujam akṛta vājy arvā |
 agnis te vājin yuṅṅ anu tvā rabhe svasti mā sam pāraya vāyus te vājin yuṅṅ anu tvā rabhe svasti mā sam // pārayādityas te vājin yuṅṅ anu tvā rabhe svasti mā sam pāraya prāṇadhṛg asi prāṇam me dṛm̐ha vyānadhṛg asi vyānam me dṛm̐hāpānadhṛg asy apānam me dṛm̐ha cakṣur asi cakṣur mayi dhehi śrotram asi śrotram mayi dhehy āyur asy āyur mayi dhehi //
 jajñi bījam |
 varṣṭā parjanyaḥ
 paktā sasyam |
 supippalā oṣadhayaḥ
 svadhicaraṇeyam |
 sūpasadano 'gniḥ
 svadhyakṣam antarikṣam |
 supāvaḥ pavamānaḥ
 sūpasthānā dyauḥ
 śivam asau tapan
 yathāpūrvam ahorātre
 pañcadaśino 'rdhamāsās
 trim̐śino māsāḥ
 kṛptā ṛtavaḥ
 śāntaḥ saṃvatsaraḥ //
 āgneyo 'ṣṭākapālaḥ
 saumyaś caruḥ
 sāvitro 'ṣṭākapālaḥ
 pauṣṇaś carus |
 raudraś carus |
 agnaye vaiśvānarāya dvādaśakapālo mṛgākhare yadi nāgachet |
 agnaye 'm̐homuce 'ṣṭākapālaḥ
 sauryam payas |
 vāyavya ājyabhāgaḥ //
 agnaye 'm̐homuce 'ṣṭākapālas |
 indrāyām̐homuca ekādaśakapālas |
 mitrāvaruṇābhyām āgomugbhyām payasyā
 vāyosāvitra āgomugbhyāṃ carus |
 aśvibhyām āgomugbhyāṃ dhānās |
 marudbhya enomugbhyaḥ saptakapālas |
 viśvebhyo devebhya enomugbhyo dvādaśakapālas |
 anumatyai carus |
 agnaye vaiśvānarāya dvādaśakapālas |
 dyāvāpṛthivībhyām am̐homugbhyāṃ dvikapālaḥ //
 agnaye sam anamat pṛthivyai sam anamat |
 yathāgniḥ pṛthivyā samanamad evam mahyam bhadrāḥ saṃnatayaḥ saṃ namantu
 vāyave sam anamad antarikṣāya sam anamat |
 yathā vāyur antarikṣeṇa
 sūryāya sam anamad dive sam anamat |
 yathā sūryo divā
 candramase sam anaman nakṣatrebhyaḥ sam anamat |
 yathā candramā nakṣatrais |
 varuṇāya sam anamad adbhyaḥ sam anamat |
 yathā // varuṇo 'dbhiḥ
 sāmne sam anamad ṛce sam anamat |
 yathā sāmarcā
 brahmaṇe sam anamat kṣatrāya sam anamat |
 yathā brahma kṣatreṇa
 rājñe sam anamad viśe sam anamat |
 yathā rājā viśā
 rathāya sam anamad aśvebhyaḥ sam anamat |
 yathā ratho 'śvaiḥ
 prajāpataye sam anamad bhūtebhyaḥ sam anamat |
 yathā prajāpatir bhūtaiḥ samanamad evam mahyam bhadrāḥ saṃnatayaḥ saṃ namantu //
 ye te panthānaḥ savitaḥ pūrvyāso 'reṇavo vitatā antarikṣe / tebhir no adya pathibhiḥ sugebhī rakṣā ca no adhi ca deva brūhi //
 namo 'gnaye pṛthivikṣite lokaspṛte lokam asmai yajamānāya dehi namo vāyave 'ntarikṣakṣite lokaspṛte lokam asmai yajamānāya dehi namaḥ sūryāya divikṣite lokaspṛte lokam asmai yajamānāya dehi //
 yo vā aśvasya medhyasya śiro veda śīrṣaṇvān medhyo bhavati |
 uṣā vā aśvasya medhyasya śiraḥ
 sūryaś cakṣus |
 vātaḥ prāṇas |
 candramāḥ śrotram |
 diśaḥ pādau |
 avāntaradiśāḥ parśavas |
 ahorātre nimeṣas |
 ardhamāsāḥ parvāṇi
 māsāḥ saṃdhānāni |
 ṛtavo 'ṅgāni
 saṃvatsara ātmā
 raśmayaḥ keṣās |
 nakṣatrāṇi rūpam |
 tārakā asthāni
 nabho mām̐sāni |
 oṣadhayo lomāni
 vanaspatayo vālās |
 agnir mukham |
 vaiśvānaro vyāttam //
 samudra udaram
 antarikṣam pāyus |
 dyāvāpṛthivī āṇḍau
 grāvā śepaḥ
 somo retas |
 yaj jañjabhyate tad vi dyotate
 yad vidhūnute tat stanayati
 yan mehati tad varṣati
 vāg evāsya {vāg < vāc}
 ahar vā aśvasya jāyamānasya mahimā purastāj jāyate rātrir enam mahimā paścād anu jāyate |
 etau vai mahimānāv aśvam abhitaḥ sam babhūvatus |
 hayo devān avahad arvāsurān vājī gandharvān aśvo manuṣyān |
 samudro vā aśvasya yoniḥ samudro bandhuḥ //
